text,category_id
"روسیه خواستار امضای توافقنامه امنیتی با افغانستان شد 
 به گزارش خبرنگار مهر در کابل، الکساندر مانتیسکی در دیدار با محمد محقق همچنین گفت که مسکو از سال 2010 تاکنون برای بیش از 300 نفر از نیروهای امنیتی افغانستان زمینه آموزش های کوتاه مدت و تحصیلات عالی در روسیه را فراهم کرده است . 

 سفیر روسیه در کابل اظهار داشت: طبق قراردادی که میان آمریکا و روسیه امضاء شده بود، مسکو 63 فروند بالگرد ام آی 17 را به حکومت افغانستان تحویل داده است . 

 گفته می شود که حجم مبادلات تجاری میان افغانستان و روسیه در سال گذشته حدود 966 میلیون دلار بوده که این میزان، نشان دهنده روابط خوب دو کشور است.",8
"بازداشت یک مقام ارشد حزب نهضت اسلامی تاجیکستان 
 به گزارش خبرنگار خبرگزاری فارس در دوشنبه، بر اساس گزارش رسمی شبکه اول دولتی تاجیکستان، جلال الدین محمود عضو شورای سیاسی و مشاور رئیس حزب نهضت اسلامی به اتهام نگهداری غیرقانونی سلاح و مهمات، از سوی نهادهای امنیتی این کشور بازداشت شده است. 

 بنابراین گزارش، مقام ارشد حزب نهضت اسلامی تاجیکستان در سال 1996 به یکی از همسایه های خود که عضو این حزب بوده است، نگهداری 2 عدد تفنگچه ماکارف و تعدادی مهمات را واگذار کرده است. 

 بر اساس قانون جنایی تاجیکستان، نگهداری غیر قانونی سلاح می تواند از 3 تا 7 سال محرومیت از آزادی را در پی داشته باشد. 

 محمود در گذشته یکی از معاونین کمیسیون آشتی ملی تاجیکستان بوده و عضو کمیسیون مرکزی انتخابات این کشور به شمار می رفت. 

 بازداشت وی در حالی اتفاق افتاد که تا انتخابات جدید پارلمانی تاجیکستان حدود از 2 هفته باقی مانده است. 

 کمیته امنیت ملی تاجیکستان نیز با پخش یک بیانیه ظهر امروز بازداشت این مقام ارشد حزب نهضت اسلامی را تائید کرد. 

 قرار است در آینده نزدیک شورای سیاسی این حزب بحث بازداشت محمود را مورد بحث و بررسی قرار داده و موضع خود را اعلام کند. 

 انتهای پیام/",8
"هشدار کره شمالی نسبت به مانور مشترک واشنگتن - سئول 
 کره شمالی امروز (چهارشنبه) هشدار داد که مانور نظامی مشترک آمریکا و کره جنوبی که قرار است اواسط ماه اوت برگزار شود، بار دیگر تنش ها در شبه جزیره کره را تشدید خواهد کرد. به نقل از خبرگزاری یونهاپ، این مانور سالیانه تحت عنوان ""نگهبان آزادی اولچی"" که قصد بهبود وضعیت دفاعی این دو متحد علیه حملات بالقوه کره شمالی را دارد، قرار است ماه آتی میلادی در کره جنوبی برگزار شود.",8
"ادامه اعتراضات در مکزیک/ آزادی2 سرباز کلمبیایی/اقدامات تخریبی قوه قضائیه آرژانتین علیه فرناندز 
 به گزارش خبرنگار دفتر منطقه ای خبرگزاری فارس در آمریکای لاتین ، تداوم اعتراضات مردمی در مکزیک، آزادی 2سرباز ربوده شده در کلمبیا، طرح کودتای قوه قضائیه در آرژانتین، موافقت نهایی چین برای ساخت کانال نیکاراگوئه، حمله سایبری آمریکا به صفحه اجتماعی رئیس جمهور اکوادور و انتخابات داخلی حزب سوسیالیست متحد در ونزوئلا از مهم ترین اخبار آمریکای لاتین در هفته گذشته است. 

 استفاده رئیس جمهور مکزیک از امکانات یک شرکت تجاری در زمان انتخابات 

 بر اساس اعلام رسانه های مکزیک، رئیس جمهور این کشور در زمان انجام رقابت های انتخاباتی، خانه متعلق به یک شرکت تجاری را که برنده چندین مناقصه دولتی بوده مورد استفاده قرار داده است. 

 همکاری آمریکا و مکزیک برای اصلاح قانون مهاجرت 

 مکزیک و آمریکا برای حمایت از مهاجران این کشور آمریکای مرکزی و اصلاح قانون مهاجرت با یکدیگر همکاری می کنند. 

 موافقت نهایی چین برای ساخت کانال نیکاراگوئه 

 رئیس جمهور نیکاراگوئه و رئیس شرکت چینی اچ کی ان دی بر سر مقدمات نهایی ساخت کانال بین اقیانوسی نیکاراگوئه به توافق رسیدند. 

 معترضین مکزیکی راه های ارتباطی به پایتخت را بستند 

 معترضین مکزیکی بار دیگر در اعتراض به حادثه ناپدید شدن 43 دانش آموزان، یکی از اتوبان ها که پل ارتباطی مکزیکوسیتی پایتخت این کشور با آکاپولکو واقع در ایالت گررو می باشد را مسدود کردند. 

 وزیر دارایی کابینه دولت برزیل تغییر خواهد کرد 

 با توجه به رشد کُند اقتصادی اخیر برزیل، رئیس جمهور این کشور برای معرفی وزرای جدید تحت فشار بوده و احتمالا وزیر دارایی کابینه وی تغییر کند. 

 پلیس ضد فساد در ونزوئلا تاسیس می شود 

 رئیس جمهور ونزوئلا اعلام کرد: در راستای مقابله با فساد و جنگ اقتصادی، پلیس ضد فساد را تاسیس می کند. 

 فارک 2 سرباز ارتش کلمبیا را آزاد کرد 

 فارک پس از آزاد کردن 2 سرباز ربوده شده ارتش کلمبیا در ایالت آراوکا خواستار توقف عملیات نظامی توسط دولت این کشور شد. 

 آرژانتین خواستار رسیدگی به شکایت علیه بی بی سی شد 

 سفیر آرژانتین در انگلیس به دلیل بی توجهی مدیر بی بی سی به شکایت این کشور درباره پرونده کلارکسون از هیئت مدیره این شبکه تلویزیونی خواست به آن رسیدگی کند. 

 رئیس جمهور بولیوی: دوره سلطه آمریکا بر بولیوی به پایان رسیده است 

 رئیس جمهور بولیوی اعلام کرد که با ورود بومیان به عرصه قدرت و رهایی حکومت از بند دخالت های بیگانگان، دیگر دوره سلطه آمریکا بر بولیوی به پایان رسیده است. 

 آمریکا به دنبال نقض حقوق کودکان مهاجر است 

 کمیسر حقوق بشر هندوراس اعلام کرد: ایالات متحده آمریکا بدون طی کردن روند قانونی در حال بازگرداندن کودکان مهاجر به کشورهایشان می باشد، اقدامی که در واقع حقوق آن ها را نقض می کند. 

 دانشجویان مکزیکی خواستار استعفای رئیس جمهور این کشور شدند 

 دانشجویان دانشکده های تربیت معلم مکزیک ضمن درخواست استعفای رئیس جمهور این کشور هشدار دادند در صورت عدم توجه به این موضوع، تظاهرات خود را شدت می بخشند. 

 انتخابات داخلی حزب سوسیالیست متحد در ونزوئلا برگزار شد 

 ونزوئلایی ها برای انتخاب 3 هزار نماینده جدید حزب سوسیالیست متحد ونزوئلا پای صندوق های رأی رفتند. 

 رئیس جمهور اکوادور حملات سایبری آمریکا به صفحات اجتماعی خود را محکوم کرد 

 رئیس جمهور اکوادور طی سخنانی حملات سایبری آمریکا علیه صفحات شخصی خود در شبکه های اجتماعی را محکوم کرد. 

 قوه قضائیه آرژانتین به حمله علیه دولت ملی محکوم شد 

 رئیس کابینه دولت آرژانتین قوه قضائیه این کشور را به داشتن استراتژی تخریبی و همچنین حمله به دولت ملی محکوم کرد. 

 اکوادور: پناهندگی آسانژ همچنان اعتبار دارد 

 دولت اکوادور از طریق بیانیه ای اعلام کرد که پناهندگی جولیان آسانژ مؤسس سایت ویکی لیکس در این کشور همچنان معتبر است. 

 انتهای پیام/",8
"تایوان چشم به راه ناوچه های آمریکایی/ پکن خشمگین است 
 تایوان ابراز امیدواری کرد که واشنگتن هرچه سریع تر دو ناوچه دست دوم خریداری شده را به این کشور تحویل دهد. این درحالی است که اقدام کنگره آمریکا در تصویب لایحه فروش این دو کشتی جنگی عصبانیت پکن را به دنبال داشته است. 

 به گزارش خبرگزاری دانشجویان ایران (ایسنا) به نقل از خبرگزاری رویترز، دیوید لو، سخنگوی وزارت دفاع تایوان در این باره گفت: تایوان 175 میلیون دلار برای خرید این دو ناوچه که در کلاس ""پری"" ساخته شده اند و نیازی به تعمیر یا ارتقای سیستم ندارند، اختصاص داده است. ماامیدواریم که هرچه سریعتر این ناوچه ها را تحویل بگیریم و آنها را عملیاتی کنیم. 

 در همین حال دولت چین نسبت به این معامله واکنش نشان داده است. هونگ لی، سخنگوی وزارت خارجه چین با انتقاد از تصمیم کنگره آمریکا در موافقت با فروش دو ناوچه به تایوان، این اقدام را دخالت در امور داخلی چین توصیف کرده بود. 

 لی در این باره افزود: چین قاطعانه با این اقدام مخالفت می کند و همچنین اعتراض رسمی خود را به طرف آمریکایی ابلاغ کرده است. ما امیدواریم کنگره آمرکیا اجرای این لایحه را متوقف کند. ما به اتخاذ تصمیم درست توسط نمایندگان جدید کنگره در جلوگیری از تخریب روابط چین و آمریکا امیدواریم. 

 این لایحه که طبق آن علاوه بر تایوان، ناوهای جنگی به مکزیک، تایلند و پاکستان نیز تحویل داده می شوند، برای اجرایی شدن باید به امضای رییس جمهور آمریکا برسد. 

 فروش سلاح های آمریکایی به تایوان طی سال های اخیر با مخالفت های شدیدی از طرف چین مواجه بوده است، اما تاکنون این مخالفت ها باعث بدتر شدن روابط پکن با واشنگتن یا تایپه نشده است. 

 با وجود روابط اقتصادی گسترده تایوان و چین، اختلافات سیاسی و نظامی بین دو کشور هر روز عمیق تر می شود. 

 انتهای پیام",8
"این طرح سابقه زیانباری را ایجاد می کند 
 به گزارش خبرگزاری مهر به نقل از صدای آمریکا، جاش ارنست،سخنگوی کاخ سفید در واکنش به تصویب طرح اعمال تحریم های جدید علیه ایران در کمیته بانکی سنا، با بیان این که این طرح سابقه زیانباری را ایجاد می کند و بر گفت و گوهای هسته ای ایران و قدرت های جهانی تاثیر منفی می گذارد، هشدار داد که در صورت تصویب نهایی، رییس جمهوری آن را وتو خواهد کرد. 

 پس از چند روز کشمکش میان کاخ سفید و نمایندگان دموکرات و جمهوریخواه کنگره، کمیته بانکی سنا روز پنجشنبه طرح موسوم به قانون ایران عاری از سلاح اتمی ، که توسط سناتور لیندزی گراهام و سناتور باب کورکر ارائه شده بود، را تصویب کرد. 

 این طرح، که بر اساس آن هرگونه توافق جامع هسته ای با ایران را منوط به تصویب کنگره می کند، با 18 رای موافق در مقابل 4 رای مخالف در این کمیته به تصویب رسید، که بر مبنای آن و در صورت تصویب نهایی، اگر گفتگوهای هسته ای جاری با ایران به شکست بیانجامد، تحریم های سخت تری علیه تهران اعمال خواهد شد. 

 تنها 4 سناتور دموکرات، شراد براون، جک رید، جف مرکلی و الیزابت وارن به این طرح رای منفی دادند و 6 سناتور دموکرات دیگر به جمهوریخواهان پیوستند و به آن رای مثبت دادند. 

 سناتور باب کورکر رییس کمیته روابط خارجی سنا نیر که خود طراح طرح لزوم ارجاع هر توافق نهایی با ایران به کنگره است، و در نشست کمیته بانکی حضور داشت به بیشتر متمم های الحاقی این طرح رای منفی داد.",8
"ایرلند نیز به جمع حامیان کشور فلسطینی پیوست 
 به گزارش خبرگزاری مهر به نقل از خبرگزاری آلمان، حزب مخالف دولت ایرلند قرار است طرحی را برای برسمیت شناختن کشور فلسطینی به پارلمان ارائه دهد که این امر از سوی دولت این کشور مورد تائید قرار گرفته است. 

 بر اساس گزارش های رسیده تصمیم دولت ایرلند در حالی اعلام شد که سوئد نیز پیشتر فلسطین را به عنوان یک کشور به رسمیت شناخت. 

 از سوی دیگر پارلمان های اسپانیا، انگلیس و فرانسه نیز با انجام رای گیری، قطعنامه هایی غیر الزام آور را در حمایت از به رسمیت شناختن فلسطین به تصویب رسانده اند. 

 دولت ایرلند کشور فلسطین را بر اساس مرزهای سال 1967 به رسمیت خواهد شناخت و پایتخت آن را بیت المقدس شرقی خواهد دانست. 

 دوبلین همچنین ادامه شهرک سازی های اسرائیل و گسترش این گونه فعالیت ها را در کرانه باختری، غیر قانونی قلمداد کرده است.",8
"رسوایی جدید منامه؛ شکنجه انقلابیون با سگ های هار 
 به گزارش گروه بین الملل خبرگزاری فارس ، جریان وفای اسلامی بحرین با انتشار بیانیه ای زندان های رژیم آل خلیفه را خاستگاه نقض حقوق زندانیان و شکنجه های گوناگون جسمی و روحی توصیف کرد و از وضعیت زندان های بحرین و انواع بدرفتاری ها و شکنجه هایی که علیه زندانیان سیاسی روا داشته می شوند، پرده برداشت. 

 گزارش شبکه العالم حاکی است که در بیانیه جریان وفای اسلامی به انواع شکنجه های سخت در زندان های آل خلیفه از جمله حمله با سگ های هار به زندانیان، سوء تغذیه، جلوگیری از مراقبت های پزشکی زندانیان و توهین به دین و مقدسات زندانیان اشاره شده است. 

 بر اساس این گزارش، جریان وفای اسلامی با اشاره به شکنجه مداوم حسین پرویز از فعالان حقوقی در زندان های آل خلیفه به منظور اعتراف گیری از وی، تاکید کرد: این قبیل رفتارها در زندان های آل خلیفه با وجود حمایت مستقیم قدرت های غربی از مقامات منامه همچنان ادامه خواهد داشت. 

 بیانیه جریان وفای اسلامی از تشکل ها مخالف نظام منامه حاکی است که آخرین پرده های نفاق آمریکا و انگلیس که خود را حامی فعالیت های حقوق بشری و مسالمت آمیز معرفی می کردند، (با وجود ظلمی که علیه انقلابیون بحرنی روا داشته می شود) از بین رفته است. 

 مخالفان بحرینی همچنین مردم بحرین را به همبستگی با رهبران زندانی انقلاب 14 فوریه، که در اعتراض به بدرفتاری های زندانبانان آل خلیفه اعتصاب غذا کرده اند، فراخواند. 

 انتهای پیام/",8
"مادورو: آمریکا با کمک به خیانتکاران داخلی قصد سلطه بر ونزوئلا را دارد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، نیکلاس مادورو رئیس جمهور ونزوئلا روز گذشته از طریق یک گفت وگوی تلفنی در برنامه تلویزیونی اوخیا که از شبکه (VTV) ونزوئلا پخش می شد خطاب به مردم کشور خود هشدار داد که نسبت به عملکرد برخی خائنین در کشور که قصد دارند سلطه آمریکا بر ونزوئلا را بار دیگر ایجاد کنند هوشیار باشند. 

 مادورو در ادامه تأکید کرد که امپریالیست آمریکا بدون شک به دنبال تسلط بر ونزوئلا بوده و برپا کردن جنگ اقتصادی و کمک به خیانتکاران کشور نیز همین هدف را دنبال می کند. 

 وی در طول سخنانش در اشاره به سال های گذشته و تاریخ ونزوئلا خاطرنشان کرد که پس از هر خیانتی در یک کشور سلطه امپریالیستی، سلطه الیگارشی، خشکسالی و توهین به ملت به آن کشور روی می آورد و در زمان بروز این واقعه برای کشور ما تنها تمسک به اصالت انقلاب بولیواری و رهبر فقید آن هوگو چاوز است که می تواند شادی و رفاه را به کشور بازگردانده و کمک کند تا ونزوئلا مسیر خود را همانند گذشته طی کند. 

 جنگ اقتصادی 

 مادورو در بخشی از سخنانش در ارتباط با جنگ اقتصادی به وجود آمده در ماه های اخیر در کشور اعلام کرد: چند ماهی است که شرکت های خصوصی ما با جنگ و بحرانی اقتصادی دست وپنجه نرم می کنند که این نیز حربه ای از سوی آمریکا برای تسلط پیدا کردن بر روی ونزوئلاست. 

 مادورو در این مورد تأکید کرد: این مشکلات اقتصادی برطرف شده و تبدیل به مشتی آهنین بر روی کسانی خواهد شد که قصد دارند با کودتای اقتصادی بر مردم ونزوئلا آسیب رسانده و به آن ها ضرر وارد کنند. 

 حمایت کودتای ضددولتی ونزوئلا از سوی ایالات متحده آمریکا 

 رئیس جمهور ونزوئلا در طول صحبت هایش به کودتای این کشور در 12 فوریه گذشته اشاره کرده و اعلام کرد که اپوزیسیون ونزوئلا با کمک های واشنگتن توانست این اقدام ضد دولتی خود را تا مراحلی پیش برده و برنامه های آن را عملی کند. 

 وی در ادامه به بازداشت آنتونیو لادزما شهردار کاراکاس پایتخت ونزوئلا نیز اشاره کرده که به جرم شرکت در این کودتا و توطئه علیه کشور هم اکنون در زندان به سر می برد. 

 مادورو در روز پنج شنبه این خبر را داده بود که توطئه ای بین المللی علیه ونزوئلا در جهان در حال وقوع است که رسانه ها در آن حضور چشمگیری دارند، وی همچنین در این روز اعلام کرده بود که شواهدی در دست است که نشان دهنده شرکت کارکنان سفارت آمریکا در کودتا و اقدامات ضددولتی علیه این کشور آمریکای جنوبی می باشد. 

 رئیس جمهور ونزوئلا در پایان سخنانش متذکر شد که شهرهایی چون مادرید پایتخت اسپانیا، بوگوتا پایتخت کلمبیا و میامی یکی از ایالات آمریکا مراکز اصلی توطئه چینی علیه دولت بولیواری ونزوئلا به شمار می روند. 

 انتهای پیام/",8
"بازگشایی سفارت فلسطین در سوئد 
 به گزارش گروه بین الملل خبرگزاری فارس ، محمود عباس (ابومازن) رئیس تشکیلات خودگردان فلسطین سه شنبه شب (دیشب) سفارت فلسطین را در استکهلم سوئد افتتاح کرد تا بدین وسیله اولین سفارت فلسطین در کشورهای عضواتحادیه اروپا باشد. 

 به گزارش وبگاه خبری فلسطین الیوم ، عباس در سفر خود به سوئد همچنین با استفان لوفون نخست وزیر این کشور دیدار کرد و در این دیدار راه های ازسرگیری مذاکرات سازش پس از انتخابات اسرائیل (17 مارس) بررسی شد. 

 لوفون در کنفرانس خبری مشترک خود با عباس گفت: سوئد خواستار احیای مذاکرات سازش است و همه اطراف مربوط به این مسأله را به آن تشویق می کند. 

 عباس نیز گفت: اگر بر سر میز مذاکره ننشینیم امکان رسیدن به هیچ سازشی وجود ندارد. 

 عباس از روز دوشنبه 20 بهمن) طی سفری سه روزه وارد سوئد شد. سوئد از جمله اولین کشورهایی بود که در سال گذشته (اکتبر2014) فلسطین را به رسمیت شناخت. 

 انتهای پیام/ص",8
"شهروندان ازبک با گذرنامه دیجیتال مشکلی برای سفر به روسیه ندارند 
 به گزارش خبرنگار خبرگزاری فارس در تاشکند به نقل از سایت uz24.uz ، مدیر اداره بخش ثبت ورود و خروج اتباع وزارت کشور ازبکستان گفت: تغییرات ایجاد شده در قانون مهاجرت روسیه در ارتباط با مهاجرت شهروندان برخی کشورهای مستقل مشترک المنافع به این کشور به شهروندان ازبکستان تعلق نمی گیرد و شهروندان ازبکستان با پاسپورت دیجیتالی به روسیه سفر می کنند. 

 سرگرد سنجر قاسم اف افزود: گذرنامه دیجیتالی شهروند ازبکستان یک گذرنامه واحد است و با آن مردم کشور ما چه در داخل کشور و چه در خارج از کشور می توانند مسافرت کنند. 

 قاسم اف همچنین اظهار داشت: مثل گذشته لازم نیست برای ورود شهروندان ازبکستان به روسیه در داخل گذرنامه برچسپ چسپانده شود، چون بین ازبکستان و روسیه روابط بدون ویزا برقرار است. 

 از اول ژانویه(دی ماه) سال 2015 در قوانین مهاجرت روسیه تغییراتی ایجاد شده که طبق آن ورود شهروندان ازبکستان، تاجیکستان و برخی از دیگر کشورهای مستقل مشترک المنافع بدون گذرنامه خارجی به قلمرو روسیه ممنوع اعلام شد. 

 این منبع گفته است که برای شهروندان بلاروس، ارمنستان، قزاقستان و همچنین برای اتباع قرقیزستان که در حال الحاق به اتحادیه اقتصادی اوراسیا قرار دارند و شهروندان اوکراین که برای کار به روسیه سفر می کنند، این قانون استثنا است. 

 انتهای پیام/.",8
"نپال، کنیا، ترکیه، هند و زیمباوه کار خود را شروع کردند 
 مسابقات جام جهانی زورخانه ای و کشتی پهلوانی از صبح امروز آغاز شد که طی آن 5 تیم وارد گود شدند. 

 به گزارش خبرنگار ایلنا، چهارمین دوره رقابت های جام جهانی ورزش های زورخانه ای و کشتی پهلوانی از امروز (4شنبه)در زورخانه فردوسی شهر دوشنبه پایتخت تاجیکستان آغاز شد که در مسابقات صبح، تیم های نپال، کنیا، ترکیه، هند و زیمباوه کار خود را شروع کردند. 

 از نکات جالب رقابت های صبح، نمایش قابل قبول تیم نپال بود که خود را در حد یک تیم مدعی نشان داد، به طوری که پس از پایان کار این تیم، تماشاگران و حاضران در زورخانه فردوسی به شدت این تیم را تشویق کردند. مسابقات عصر 4 شنبه ادامه می یابد که طی آن اعضای تیم ملی ایران نیز وارد گود زورخانه خواهند شد. 

 در حاشیه.... 

 - چهارمین دوره مسابقات جام جهانی ورزش های زورخانه ای و کشتی پهلوانی در حالی از امروز در شهر دوشنبه تاجیکستان آغاز شده که تبلیغات چندانی برای اطلاع مردم شهر دوشنبه انجام نشده که البته این مشکل از سوی مسئولان ورزش تاجیکستان است. 

 - همزمان با آغاز جام جهانی زورخانه ای و کشتی پهلوانی در شهر دوشنبه، دو تیم فوتبال اربیل عراق و استقلال تاجیکستان در مسابقات a.f.c کاپ آسیا مقابل هم قرار گرفتند. 

 پایان پیام",8
"ادامه پیشروی ارتش در نزدیکی دمشق، درعا و القنیطره 
 ارتش سوریه به پیشروی خود در حومه دمشق و استان های درعا و القنطیره در جبهه جنوبی همچنان ادامه می دهد. 

 به گزارش ایلنا به نقل از المیادین، یگان های ارتش سوریه همچنان به پیشروی خود در حومه دمشق و استان های درعا و القنیطره در جبهه جنوبی ادامه می دهند و تا کنون شمار زیادی از روستا ها را از گروه های مسلح بازپس گرفتند. 

 آغاز عملیات گسترده ارتش سوریه در جبهه جنوبی و پیشروی سریع در درعا و القنیطره و پاک سازی مناطق از گروه های مسلح و به ویژه گروه تروریستی جبهه النصره باعث نگرانی اسرائیل شده است. 

 رسانه های اسرائیلی با اذعان به اینکه گروه های مسلح نمی توانند از پیشروی ارتش سوریه جلوگیری کنند،تاکید کردند که این گروه ها در حال از هم فروپاشیدن هستند. 

 این رسانه ها افزودند که اسرائیل نگران آن است که با پاک سازی جبهه النصره در طول خط مرزی با فلسطین اشغالی در بلندی های جولان اشغالی حزب الله لبنان در این منطقه مستقر شود. 

 پایان پیام",8
"گسترش روابط اقتصادی و اجتماعی محور گفت وگوهای افغانستان و امارات 
 به گزارش گروه بین الملل خبرگزاری تسنیم ، در دیدار محمد اشرف غنی رئیس جمهور افغانستان با شیخ محمد ولیعهد ابوظبی و ژنرال شیخ محمد بن زید آل نهیان معاون فرمانده کل نیروهای مسلح امارات در مورد تحکیم روابط و گسرتش همکاری ها ابراز امیدواری کردند. 

 در این دیدار دوطرف موضوع گسترش روابط اقتصادی، توسعه فرهنگی و اجتماعی مبتنی بر خواسته های مردم دو کشور را محور گفت وگوهای خود قرار دادند. 

 رئیس جمهور افغانستان، ولیعهد ابوظبی و معاون فرمانده کل نیروهای مسلح امارات در ادامه این دیدار نقش این کشور را در حمایت و بازسازی شبکه های بهداشت و درمان، آموزش و پروژه های زیربنایی در افغانستان را بررسی و آن را اثر بخش دانستند. 

 اشرف غنی با اشاره به تلاش های انجام شده جهت رشد اقتصادی افغانستان اظهار داشت: امیدوار است سفرش برای جلب سرمایه گذاری امارات در افغانستان موثر واقع شود. 

 همچنین در این سفر رئیس جمهور افغانستان با رئیس و اعضای صندوق توسعه ابوظبی در محل اقامت خود دیدار و گفت وگو کرده است. 

 در این دیدار دوطرف در مورد کمک های صندوق توسعه ابوظبی برای افغانستان در بخش های مختلف به بحث و تبادل نظر پرداخته اند. 

 اشرف غنی و مسئولان صندوق توسعه ابوظبی موافقت کردند تا با کمک این نهاد در کابل و اطراف آن پروژ ه هایی مانند ساخت سد، احیای جنگل ها و نیروگاه های برق آبی را آغاز کنند. 

 بر همین اساس هزینه مطالعات پروژه های مذکور را نیز صندوق توسعه ابوظبی به عهده گرفته است. 

 صندوق توسعه ابوظبی در نظر دارد تا با برگزاری یک کنفرانس منطقه ای از همکاری صندوق های توسعه ای کشورهای عربی جهت حمایت از پروژه های یاد شده در افغانستان استفاده کند. 

 انتهای پیام/.",8
"ناامنی به جمهوری چک رسید 
 به گزارش خبرنگار بین الملل خبرگزاری موج به نقل از یورونیوز ، منابع خبری جمهوری چک از وقوع تیراندازی در شهری در شرق این کشور و کشته شدن هشت تن در این حادثه خبر دادند. 
 میلان کووانِک ، وزیر کشور جمهوری چک کشته شدن هشت قربانی و همچنین عامل تیراندازی را تایید کرده است. 
 این حادثه تیراندازی در یک رستوران در شهر اوهرسکی برود ، واقع در سیصد کیلومتری جنوب شرق پراگ، پایتخت رخ داده است. 
 به گفته شهردار اوهرسکی برود ، فرد تیرانداز یک مرد حدود شصت ساله و اهل همین شهر بوده است. 
 چند تن دیگر نیز در این حادثه زخمی شده اند. هنگام تیراندازی حدود بیست تن داخل رستوران بوده اند.",8
"کاخ سفید در سیاست خارجی خود جدی نیست و بسیار محتاطانه عمل می کند 
 به گزارش گروه بین الملل خبرگزاری فارس ، ولی نصر مدیر گروه دانشکده مطالعات جهان دانشگاه هاپکینز و مشاور اسبق سیاست خارجی اوباما که از منتقدین اوباما است در گفت وگو با برنامه هات تاک شبکه خبری بی.بی.سی با اشاره به عملکرد ضعیف اوباما در موضوع سوریه، این امر را دلیلی برای مقامات ایران و عدم اعتماد به رییس جمهور آمریکا عنوان کرد. 

 ولی نصر از عدم جدیت کاخ سفید در سیاست خارجی آمریکا و عملکرد محتاطانه آن سخن گفت. 

 مشاور اسبق اوباما به تزلزل وی در موضوع سوریه اشاره کرد و مدعی شد همین مساله ایران را در امتیاز دادن به آمریکا دچار تردید می کند چرا که مقامات ایران به اوباما اعتماد نداشته و هیچ اطمینانی ندارند تا ما به ازای آن چه از دست می دهند چیزی دریافت کنند. 

 نصر در ادامه هم چنین مدعی شد، از سوی دیگر ایرانی ها بیم این دارند که آمریکا بعد از دو سال ایده لغو تحریم ها را کنار گذاشته و در میانه راه از تعهدات خود بازگردد. 

 نصر بر این باور است نگرانی ایران از اطمینان به اوباما، بعد از انتخابات میان دوره ای آمریکا و بعد از عدم دخالت شخصی اوباما در مساله هسته ای ایران تشدید شد. 

 شبکه بی.بی.سی گزارش داد، دولت اوباما پیش از این قصد داشت با حصول توافق هسته ای با ایران میراثی از دولت خویش بر جای گذارد که ایران قادر به دستیابی به قدرت هسته ای نباشد اما به نظر می رسد اوباما قادر به انجام این امر نباشد. 

 انتهای پیام/م",8
"وضعیت هوا خطرناک شد 
 مدیرکل حفاظت از محیط زیست استان لرستان گفت: مطابق پایش صورت گرفته کیفیت هوای لرستان در وضعیت خطرناک قرار دارد. مهرداد فتحی بیرانوند در گفت وگو با مهر اظهار داشت: در پایشی که صبح دیروز انجام گرفت کیفیت هوای استان بر اساس میزان ذرات 5/2 میکرون در وضع خطرناک قرار دارد. وی ادامه داد: میزان ذرات گرد و غبار موجود در هوای مرکز لرستان 5/7 برابر حد استاندارد است. وی استاندارد ذرات معلق 5/2 میکرون در هوا را 40 میکروگرم بر مترمکعب اعلام کرد و بیان داشت: صبح دیروز میزان ذرات معلق در هوای استان 310 میکروگرم بر مترمکعب بوده است. 

 مدیرکل حفاظت از محیط زیست استان لرستان با اشاره به اینکه ذرات معلق در هوا اندازه های مختلفی از یک، 5/2 تا 10 میکرون دارند، افزود: ذرات 10 میکرون را می توان در هوا مشاهده کرد و خطری برای سلامتی انسان ندارند اما ذرات یک و 5/2 میکرون قابل مشاهده نبوده و خطرات متعددی برای سلامتی دارند. 

 فتحی بیرانوند با اشاره به وضعیت آلودگی هوای استان، از شهروندان لرستانی خواست در صورت عدم ضرورت از خروج از منزل و تردد کودکان و سالمندان در این هوای آلوده خودداری کنند و یادآور شد: در موارد ضروری تردد در هوای آزاد باید با رعایت الزامات بهداشتی و با استفاده از ماسک صورت گیرد. 

 سومین روز آلوده لرستان رقم خورد 

 علی سالاروند رئیس اداره نظارت و پایش اداره کل حفاظت از محیط زیست لرستان نیز با اشاره به تاثیر بارش ها بر روی وضعیت آلودگی هوا به مهر گفت: در حال حاضر به دلیل بارش باران در بخشهای مختلف استان غلظت ذرات گرد و غبار در هوای استان کمتر شده است. سالاروند یادآور شد: دیروز سومین روز در سال 94 بوده که لرستان شاهد پدیده گرد و غبار و آلودگی هوا است. وی عنوان کرد: سال گذشته نیز آسمان لرستان میزبان 136 روز غبارآلود بوده است. 

 سید محمد ناصر هاشمی مدیر کل هواشناسی لرستان نیز در گفت وگو با مهر اظهار داشت: در حال حاضر بارش باران در لرستان همراه با وزش شدید باد است. 

 وی با اشاره به ورود سامانه گرد و خاک از کشور عراق به سمت جنوب و جنوب غرب کشور بیان داشت: این بارندگی ها در لرستان همراه با گرد و خاکی بوده که از سمت کشور عراق به کشور و همچنین استان لرستان وارد شده است. 

 مدیر کل هواشناسی لرستان ادامه داد: با این وجود میزان غلضت آلودگی هوا در لرستان با توجه به این بارندگی ها کاهش یافته و به مرور کمتر می شود. بنابراین گزارش استان لرستان سال 88 را با 100 روز آلوده، سال 89 را با 90 روز، سال 90 را با 100 روز غبارآلود، سال 91 را با 90 روز و سال 92 را با 89 روز غبارآلود پشت سر گذاشته است تا به طور متوسط هر سال شاهد آلودگی یک سوم روزهای خود باشد.",1
"کامرون و چاد برای مبارزه با بوکوحرام کمک مالی دریافت می کنند 
 به گزارش خبرگزاری 'آناتولی' به نقل از یک مقام مطلع که خواست نامش فاش نشود، رقم 50 میلیون 'فرانک' آفریقا (معادل 86 میلیون دلار) که در نشست فوق العاده این نهاد در روز گذشته (دوشنبه) تخصیص یافت، در جهت زمینه تامین سلاح و پشتیبانی این دو کشور برای مبارزه با بوکوحرام استفاده خواهد شد. 

 نشست روز گذشته در شهر 'یائونده' پایتخت کامرون و با حضور سران شش کشور چاد، کنگو، گینه استوایی، گابون، کامرون و جمهوری آفریقای مرکز و نمایندگان آنگولا، بوروندی و جمهوری دمکراتیک کنگو با هدف طراحی راهبردی برای ریشه کنی بوکوحرام برگزار شد. 

 بوکوحرام که فعالیت های تروریستی اش را از سال 2009 در نیجریه آغاز کرد، دامنه این حملات را به چاد، نیجر و کامرون نیز گسترش داده است. 

 تاکنون بیش از 13 هزار نفر در حملات این گروه کشته شده اند. 

 خاورم**9156**7074**1651",8
"سخنرانی صلاح زواوی درباره راهکارهای نظامی و سیاسی فلسطین برای مقابله با رژیم صهیونیستی 
 به گزارش خبرنگار گروه سیاست خارجی خبرگزاری فارس ، نود و نهمین جلسه هم اندیشی موسسه تحقیقات و پژوهش های سیاسی علمی ندا بعدازظهر امروز (سه شنبه) با سخنرانی صلاح زواوی سفیر فلسطین در تهران برگزار می شود. 

 در پایان نشست که ساعت 15 با موضوع راهکارهای نظامی و سیاسی فلسطین برای مقابله با رژیم صهیونیستی برگزار می شود، گواهینامه پایان دوره فلسطین شناسی با حضور بیش از 30 نفر از شرکت کنندگان در این دوره توسط سفیر فلسطین اهدا خواهد شد. 

 انتهای پیام/",8
"جنجال جنایت سرباز روس در ارمنستان 
 هزاران تن از مردم ارمنستان روز پنجشنبه برای دومین روز متوالی تظاهرات کردند و خواستار آن شدند که سرباز روس مظنون به قتل عام شش نفر از اعضای یک خانواده ارمنی در شهر گیومری، در ارمنستان محاکمه شود. 

 دست کم چهارده نفر در درگیری ها میان پلیس و معترضان در برابر ساختمان کنسولگری روسیه در گیومری، دومین شهر ارمنستان، زخمی شدند. 

 در ایروان، پایتخت ارمنستان هم صدها نفر از معترضان در مقابل سفارت روسیه تظاهرات کردند. به گفته پلیس ارمنستان، والری پرمیاکوف، سرباز روس اعتراف کرده که از پایگاه نظامی شماره 102 در گیومری خارج شده و پس از ورود به یک خانه، شش تن از اعضای یک خانواده از جمله یک کودک دو ساله را با اسلحه به قتل رسانده است. کودک شش ماهه ای نیز بر اثر ضربات چاقو بشدت مجروح شده است. علت و انگیزه این جنایت نامشخص است. سرباز روس هنگام عبور از مرز ارمنستان و فرار به ترکیه دستگیر و به مقامات روس تحویل داده شده است.",8
"ورود سفیر جدید آمریکا به آستانه/ شناسایی اتباع قرقیزی متمایل به داعش 
 به گزارش خبرنگار خبرگزاری فارس در عشق آباد، نخستین جلسه کمیسیون مشترک همکاری های اقتصادی ترکمنستان و لیتوانی در شهر ویلنیوس پایتخت این کشور برگزار شد، در جریان این نشست یک روزه طرفین طیف وسیعی از مسائل در رابطه با همکاری های سیاسی، اقتصادی، تجاری، فرهنگی و منطقه ای و بین المللی مورد علاقه 2 طرف را مورد بحث و تبادل نظر قرار دادند. 

 دفتر مطبوعاتی وزارت امور خارجه ترکمنستان در پایگاه اینترنتی اطلاع رسانی خود با انتشار این خبر تصریح کرد: تعاملات در بخش حمل و نقل و ترانزیت، ارتباطات، کشاورزی، مرغداری، فناوری نوین،همکاری های بنادری، بهداشتی، ورزشی، گردشگری بخش های فرهنگی و انسانی و نیز تعاملات اقتصادی و تجاری از مهمترین بخش های دو جانبه قلمداد شد. 

 طرفین در پایان این مذاکرات، سند اولین جلسه کمیسیون مشترک همکاری های اقتصادی میان ترکمنستان و لیتوانی را به امضا رساندند. 

 همچنین طرفین توافق کردند که دومین جلسه کمیسیون مشترک در سال آینده میلادی(2016) میلادی در عشق آباد برگزار شود. 

 ترکمنستان و لیتوانی در تابستان سال 1992 میلادی روابط دیپلماتیک خود را برقرار کردند و سفیر لیتوانی در باکو به عنوان سفیر اکردیته عشق آباد نیز مشخص شد. 

 جمهوری لیتوانی کشوری است در شمال شرقی اروپا که از شمال به لتونی، از مشرق و جنوب شرقی به بلاروس، از جنوب به لهستان، از جنوب غربی به روسیه (منطقه برون بومی کالینینگراد) و از مغرب به دریای بالتیک محدود می شود. جمهوری لیتوانی بزرگترین و جنوبی ترین کشور در میان 3 جمهوری حوزه بالتیک در اروپا است. 

 جمعیت لیتوانی 3٫2 میلیون نفر و پایتخت و بزرگ ترین شهر آن ویلنیوس است. زبان رسمی آن لیتوانیایی نام دارد. این زبان از شاخه بالتیک زبان های هندواروپایی است. بیشتر مردم لیتوانی مسیحی هستند و 79 درصد به کلیسای کاتولیک رومی تعلق دارند. 

 سفر هیات سیاسی اقتصادی ترکمنستان به لیتوانی که یکی از کشورهای اتحادیه اروپا است، در حالی است که رئیس جمهور ترکمنستان مسیر اروپایی را یکی از اولویت های سیاست خارجی این کشور تعیین کرده است و دولت این کشور درصدد آن است که روابط و همکاری های خود را با اتحادیه اروپا بویژه در عرصه انرژی بیش از پیش گسترش دهد. 

 شناسایی اتباع قرقیزستان برای پیوستن به داعش 

 تعدادی از اتباع قرقیزستان برای پیوستن به گروه تروریستی داعش شناسایی شدند. 

 بر اساس این گزارش، نهادهای مجری قانون در قرقیزستان امروز از شناسایی 83 نفر از اتباع کشور برای همکاری با گروه تروریستی داعش در سرکوب مردم و دولت قانونی سوریه خبر دادند. 

 پیش از این وزارت کشور قرقیزستان از تلاش گروههای تروریستی از جمله داعش برای وادار کردن جوانان این کشور به پیوستن این گروه ها خبر داده بود . 
 مقامات امنیتی قرقیزستان تعداد شهروندان این کشور را درترکیب گروه تروریستی داعش در سوریه و عراق بیش از 300 نفر اعلام کردند، اما کارشناسان معتقدند، تعداد این افراد که در حال جنگ با ارتش سوریه و عراق هستند، به مراتب بیشتر از آمار نهادهای امنیتی قرقیزستان است. 
 در درگیری های سوریه تاکنون دست کم 22 شهروند قرقیز کشته شده اند . 

 سفیر جدید آمریکا در قزاقستان وارد آستانه شد 

 جورج کرال سفیر جدید آمریکا در قزاقستان وارد آستانه پایتخت این کشور شد. 

 بنا به اطلاع بخش مطبوعاتی سفارت آمریکا، جورج کرال سفیر جدید آمریکا در قزاقستان در هشتم ژانویه سال جاری سوگند یاد کرده و هم اکنون در انتظار ارائه استوارنامه خود به نورسلطان نظربایف رئیس جمهور می باشد. 

 به گفته سفارت آمریکا، جورج کرال قبل از این سفیر آمریکا در ازبکستان بوده است. وی همچنین دستیار معاون وزیر امور خارجه آمریکا در امور آسیای مرکزی و جنوبی را نیز برعهده داشته است. 

 بازداشت تعدادی از شهروندان تاجیک در مرز اوکراین 

 تعدادی از شهروند تاجیکستان در راه بازگشت از اوکراین و هنگام ورود به خاک روسیه بازداشت شدند. 

 بنا به گزارش خبرگزاری آزادگان، بسیاری از بازداشت شدگان کسانی هستند که پس از اتمام مجوز اقامت خود در روسیه ناچار بودند برای ورود دوباره به روسیه مدتی از این کشور خارج شوند و به علت هم مرزی روسیه با اوکراین، این کشور را برای سفر موقت و بازگشت به روسیه انتخاب کرده بودند. 

 یکی از بازداشت شدگان که از اهالی شهر خاروغ تاجیکستان است و هم اکنون در بازداشتگاه موقت شهر بریانسک به سر می برد گفته است: هنگام خروج از روسیه هیچ مشکلی نداشتیم و همه اسناد ما کنترل و مهر زده شد، ولی در راه بازگشت مرزبانان روس ما را بازداشت کردند و در پاسپورت هایمان مهر ممنوعیت ورود زدند. 

 سیاره لعل بیک آوا شرایط نگهداری از زندانیان تاجیک را نامناسب توصیف کرد و افزود: در این بازداشتگاه بیش از 50 نفر از مهاجران تاجیک نگهداری می شوند که تعدادی از آنها زنان هستند . 

 وی با بیان اینکه بعضی از این افراد از 4 تا 6 ماه پیش در بازداشت به سر می برند از مقامات تاجیکستان، سفارت این کشور در روسیه و نمایندگی های دیگر کشورها خواست که برای انتقال زودتر بازداشت شدگان به وطنشان همکاری کنند. 

 انتهای پیام/",8
"اسلو در پی تحکیم روابط با کابل است 
 به گزارش خبرنگار خبرگزاری فارس در کابل ، دفتر مطبوعاتی معاون اول ریاست شورای اجرایی با انتشار اطلاعیه ای اعلام کرد: ایرلینگ سکجونس بیرگ سفیر نروژ شب گذشته در دیدار با محمدخان، معاون اول رئیس شورای اجرایی افغانستان گفت: نروژ طی 13 سال گذشته در چارچوب ناتو با افغانستان همکاری نموده و از این پس در تلاش تحکیم و تداوم روابط با دولت کابل است. 

 وی افزود: علاوه بر آنکه نروژ 75 سرباز به منظور آموزش و مشاوره به نیروهای افغان در کابل باقی می گذارد، دولت اسلو نیز خواستار تحکیم روابط با کابل است. 

 سفیر نروژ در بخش پایانی سخنان خود با تأکید بر تداوم همکاری با دولت کابل اعلام کرد: نروژ در سال های گذشته از طریق بانک جهانی و سازمان ملل کمک های زیادی به دولت کابل کرده است. 

 این اظهارات در حالی است که امروز با آغاز اول ژانویه سال 2015 میلادی نقش نظامیان خارجی از نقش نظامی به آموزش و مشاوره تبدیل شده و سایر نظامیان نروژی در روزهای گذشته از افغانستان شده اند. 

 انتهای پیام/.",8
"شبح شوم نژادپرستی در اسکاندیناوی 
 حنیف غفاری 

 طی هفته های اخیر، جریانات ضد اسلامگرا در سوئد تحرکات وقیحانه ای را علیه مسلمانان و مساجد متعلق به آنان صورت داده اند.طی هفته های اخیر 3 حمله متوالی به مساجد سوئد و مسلمانان این کشور رخ داده است. این حملات هدفمند ، بسیاری از شهروندان سوئدی را نگران کرده است. در عین حال تظاهرات گسترده شهروندان سوئدی در محکوم کردن 
 اقدامات ضد اسلامی صورت گرفته در این کشور نشان از محکومیت جریانهای ضد اسلامگرا و افراطی در این کشور دارد. در این خصوص نکاتی وجود دارد که باید نسبت به آنها توجه داشت. 

 آنچه امروز در سوئد رخ می دهد، معلول کنشهای هدفمندی است که جریان راست افراطی و در راس آنها حزب دموکرات سوئد SD بر علیه مسلمانان صورت می دهد. حزب دموکرات های سوئد در انتخابات اخیر سوئد 49 کرسی به دست آورده که 29 کرسی از دوره پیش بیشتراست. به عبارت 
 بهتر دموکراتهای افراطی هم اکنون سومین حزب قدرتمند سوئد محسوب می شوند .شاید تا چند سال قبل کسی تصور نمی کرد که حزب راست افراطی به رهبری جیمی آکسون بتواند احزابی مانند دموکرات مسیحی، محیط زیست، لیبرال -مردمی و ... را کنار بزند اما در حال حاضر این واقعه رخ داده است. جریان راست افراطی در سوئد و به طور کلی هر کشور اروپایی دیگر، مولد بحرانهای امنیتی مزمنی است. طی سالهای اخیر شاهد بوده ایم که میان رشد جریانهای راست افراطی در اروپا و افزایش حملات تروریستی و حتی حملات روزمره علیه مسلمانان و مهاجرین ارتباط مستقیمی وجود داشته است. حملات اخیر علیه مساجد و مراکز وابسته به مسلمانان نیز مصادیق عملیات هدفمندی است که جریان راست افراطی علیه پیروان دین مبین اسلام انجام می دهند. 
 عملیات روانی حزب دموکرات سوئد بر روی افکار عمومی این کشور به صورت بسیار هدفمند و برنامه ریزی 
 شده صورت می گیرد. جیمی آکسون رهبر جریان راست افراطی سوئد علی رغم اینکه خود به صورتی چراغ خاموش حرکت می کند و در ظاهر حملات لفظی اعضای حزب خود علیه مسلمانان و مهاجرین را محکوم کرده و آن را خط قرمز حزبی و سیاسی می داند، اما تبحر خاصی در پیوند دادن بحرانهای داخلی سوئد با مسئله مهاجرت دارد. در سال 2009 میلادی، زمانی که نخستین نشانه های تاثیرپذیری اندک سوئد از بحران یورو مشاهده شد، جیمی آکسون بلافاصله وارد میدان شد و مهاجرین و پناهندگان را عامل بازدارندگی رشد اقتصادی در سوئد دانست. آن زمان احزاب اصلی سوئدی در مقابل این تز مضحکانه آکسون و همراهانش سکوت کردند زیرا تصور تاثیرپذیری افکار عمومی از جریان راست افراطی را نمی کردند. سکوت دو ائتلاف اصلی سبز و سرخ و بورژوایی در مقابل حزب دموکرات (جریان راست افراطی سوئد) سبب شد تا این حزب افراطی در جای جای سوئد دست به یارگیری بزند و در نهایت با کسب حد نصاب حداقلی 4 درصد آرا، برای نخستین بار با 20 نماینده در پارلمان این کشور حضور داشته باشد. 

 جریان راست افراطی سوئد همواره علیه مسلمانان و مهاجرین دست به ماشه است! هر زمانی که حمله ای تروریستی در اروپا رخ دهد یا گروههای تکفیری در خاورمیانه فعال شوند، رگبار تبلیغاتی و روانی آنها علیه مسلمانان شروع به باریدن می کند. آنها در وهله اول مسلمانان را خطری امنیتی برای جامعه سوئد نشان داده و در مرحله دوم، در صدد القای این گزاره امنیتی هستند که تا زمان حضور مسلمانان، بحرانهای بالقوه و بالفعل امنیتی در سوئد به قوت خود باقی خواهد ماند! در جریان حملات اخیر به مسلمانان سوئد شاهد هستیم که حتی محل عملیات خرابکارانه جریان راست افراطی نیز به صورتی هدفمند انتخاب شده است. آنها علاوه بر دو شهر بزرگ استکهلم و یوته بری( گوتنبرگ)، شهرفرهنگی و دانشجویی اوپسالا را نیز مورد حملات خود قرار داده اند. حتی بعید نیست که دامنه عملیاتهای خرابکارانه جریان راست افراطی به شهرهای دانشجویی دیگر مانند اومئو نیز کشیده شود. جریان راست افراطی سوئد در صدد است هر مسلمان را مترادف با یک بحران بالقوه امنیتی در سوئد فرض کند و این فرضیه را به همه شهرها و نقاط جغرافیایی در سوئد تعمیم دهد. سران جریان راست افراطی و پیروان این جریان زمانهایی را برای انجام عملیات خود انتخاب می کنند که جامعه سوئد دارای آرامش روانی و در نتیجه قدرت تحلیل کوتاه مدت وقایع را نداشته باشد. تطابق زمانی حوادث اخیر سوئد با رخدادهای فرانسه نیز در همین موضوع نهفته است.حزب دموکرات سوئد در صدد یارگیری از افکار عمومی سوئد علیه مسلمانان، آن هم با غبارآلود کردن فضاست. اگرچه سازمان امنیتی سوئد ( سپو) اطلاعات کافی را در این زمینه در اختیار دارد، اما تا کنون اقدامی عملی در راستای مهار آنها صورت نداده است. برخی مدیران و برنامه ریزان 
 امنیتی در سوئد تصور می کنند که وجود جریان ر است افراطی برای کنترل رفتار مهاجرین مفید است! اما به نظر می رسد آنها نیز دقیقا دچار خطای دستگاههای امنیتی فرانسه در خصوص بها دادن به جریانهای راست افراطی در مقابل مهاجرین و مسلمانان شده اند. چینش پازلهای امنیتی در سوئد باید پس از حملات اخیر پاریس به صورتی واقع بینانه صورت گیرد. جیمی آکسون الگوی خود را مارین لوپن رهبر جریان راست افراطی فرانسه می داند. او با جریانهای راست افراطی در دیگر کشورهای اروپایی ارتباطات مستقیمی دارد و قائل به حرکت جمعی جریان راست افراطی در مقابل دیگر احزاب اروپایی است. این نگاه سیستمی و جمع گرایانه جریان راست افراطی مقوله ای است که نباید در تحلیل امنیتی پدیده فعالیت جریان راست افراطی سوئد از آن غافل شد. این در حالی است که بافت اجتماعی،اقتصادی و سیاسی اسکاندیناوی به گونه ای ست که جریانهای راست افراطی علی رغم یارگیری در سطح وسیع و موج سواری بر روی حوادث غیر مترقبه، 
 قدرت تسخیر افکار عمومی در مقیاسی وسیع را ندارند. با این حال طرفداران جریان راست افراطی در سوئد و به طور کلی منطقه اسکاندیناوی پر و پا قرص و خطرناک هستند. جمعیت سوئد 9 میلیون و 400 هزار نفر است و مهاجران چهارده درصد جمعیت این کشور را تشکیل می دهند و بسیاری از مهاجرین و مسلمانان نیز توانسته اند به مسئولیتهای مهمی در این کشور دست پیدا کنند. از این رو تئوری تصفیه نژادی سوئد همواره از سوی جامعه این کشور پس زده می شود. اخراج مهاجرین نیز یک تئوری منسوخ در اسکاندیناوی محسوب می شود زیرا جمعیت اندک و سالمند این کشورها امکان پویایی اقتصادی و اجتماعی را از آنها سلب کرده است. عملیات ضد اسلامی جریان راست افراطی سوئد علیه مسلمانان نیز نشات گرفته از همین حقیقت است. اعضای جریان راست افراطی به خوبی می دانند که در عمل قدرت دفرمه کردن ساختار سیاسی و اجتماعی کشورشان بر اساس رویکرد ملی گرایانه و افراطی و ضد دینی خود را ندارند و از این رو در صددند از طریق ایجاد رعب و وحشت علیه مهاجرین و مسلمانان به این خواسته برسند. جریان راست افراطی به طور کلی در ساختار دولت رفاه ( ساختار اقتصادی-سیاسی سوئد) با موانع و البته فرصتهایی رو به رواست. سوئد کشوری است که عضویت در منطقه یورو و از آن مهم تر عضویت در پیمان ناتو را نپذیرفته است. این نشان می دهد که شهروندان سوئدی حاضر به تحمل بحرانهای مشترک امنیتی و اقتصادی در اروپای واحد نیستند. در چنین شرایطی حزب دموکرات سوئد از این رویکرد احتیاط آمیز جامعه به سود اهداف خود استفاده می کند،یعنی تصویری نادرست و غیر واقعی از مسلمانان و مهاجرین ترسیم کرده و به صورت همزمان آنها را به عنوان موانعی در مسیر رفاه اقتصادی و ا منیت جمعی کشور توصیف می کند. این در حالی است که تا قبل از ورود جریان راست افراطی سوئد به پارلمان این کشور ، مهاجرین سوئدی در کنار شهروندان بومی این کشور زندگی مسالمت آمیزی داشته اند. به عنوان مثال در مرکز خرید شیستا( Kista) و محله هایی مانند آکارلا در شهر استکهلم میان مهاجرین و شهروندان سوئدی تعامل موثری برقرار بوده است. تعاملی که جریان راست افراطی سوئد هیچ گاه طاقت و توان مشاهده آن را نداشته و ندارد.",8
"ریزگرد موجب تعطیلی مدارس شهرستان مهران شد 
 گرد و غبار و آلودگی هوا در مهران افزون بر اخلال در فعالیت های عادی و روزانه مردم منجر به تعطیلی نوبت ظهر روز شنبه مدارس این شهرستان مرزی شد. 

 پدیده گرد و غبار مهمان ناخوانده سال های اخیر شهر مرزی مهران که به دنبال وقوع توفان در بیابان های کشور عراق از طریق باد وارد این شهر شده ضمن تهدید سلامت مردم، مشکلاتی را نیز برای ساکنان این منطقه به وجود آورده است. 

 به علت آلودگی ناشی از گرد و غبار، تمامی مدارس مقاطع مختلف تحصیلی مهران از سوی ستاد بحران این شهرستان در نوبت ظهر تعطیل اعلام شد. 

 مسوول اداره هواشناسی مهران گفت: در اثر پدیده گرد و غبار میزان دید در این شهرستان به پنج هزار متر رسیده است. 

 علی محمدیان گفت: بروز این پدیده از ظهر دیروز جمعه آغاز و پیش بینی می شود تا فردا ادامه داشته باشد. 

 او گفت: سرعت وزش باد در امروز 63 کیلومتر بر ساعت بوده است. 

 شهرستان مرزی مهران در همسایگی کشور عراق و جنوب غربی استان ایلام از کانون های اصلی ورود ریزگردهای عربی و گرد و غبار به کشور است. 

 شهر مهران با جمعیت حدود 20 هزار نفر در 85 کیلومتری ایلام قرار دارد.",1
"حرف های یک نخست وزیر 
 نخست وزیر جدید یونان از دیروز سفر دوره ای به اروپا را آغاز کرده است. براساس گزارش های منتشره وی از فرانسه، قبرس و ایتالیا دیدار خواهد داشت. نخست وزیر جدید یونان هفته گذشته با شکست رقیبان، قدرت را در دست گرفته که در خط مشی وی یک نکته اساسی مشاهده می شود و آن واگرایی از اتحادیه اروپا است. در مواضع روزهای اخیر یونان چند نکته قابل توجه می شود. اولا سران یونان بر اصل دوری از نسخه های اتحادیه اروپا در حوزه اقتصادی تاکید کرده و حتی از شعارهای انتخاباتی آنان را جدایی از یورو تشکیل می داد. یونانی ها تاکید دارند که اقتصاد ورشکسته آنان محصول نسخه هایی است که اروپا برای آنان تجویز کرده اند و راه نجات از این وضعیت نیز دوری از اروپا خواهد بود. 
 ثانیا وزیر دارایی یونان تاکید دارد که دیگر نسخه های مالی نهادهای بین المللی نظیر بانک جهانی و صندوق بین المللی پول را اجرا نخواهد کرد و به دنبال اقتصاد درون زا خواهد بود. 
 ثالثا نکته بسیار مهم در رفتار دولت جدید یونان را مواضع این کشور در قبال تحریم های اتحادیه اروپا علیه روسیه می توان مشاهده کرد. حمایت یونانی ها از روسیه چنان بوده که سران اروپا به این کشور در باب رویکرد به مسکو هشدار داده و خواستار همراهی آتن با طرح اتحادیه در قبال مسکو شده اند. 
 با توجه به این شرایط می توان گفت که سیاست خارجی یونان در مقطع کنونی با تغییرات همراه گردیده و سران جدید آتن به دنبال آزمایش راه های جدیدی برای خروج از بحران هستند. دوری از نسخه های اروپا ونهادهای مالی جهانی و گرایش به مولفه های جدید قدرت نظیر اقتصاد درون زا و روابط با روسیه محور این تحرکات را تشکیل می دهد. 
 این رویکرد زمانی بیشتر آشکار می شود که سفر ابتدایی نخست وزیر یونان به فرانسه، ایتالیا و قبرس است حال آنکه معمار اقتصادی سال های اخیر یونان، آلمان می باشد. نخست وزیر یونان با این رویکرد، یک پیام را مخابره می کند و آن اینکه دیگر پیرو سیاست های اروپا با محوریت طرح های ریاضتی آلمان نخواهد بود و راه مستقلی را در پیش می گیرد. حذف آلمان از مقصد سفرهای نخست وزیر یونان چالشی قابل توجه به مرکل صدراعظم آلمان خواهد بود که در سال های اخیر خود را محور تحولات یونان و اروپا معرفی کرده است شاید به همین دلیل باشد که مرکل در اولین واکنش به انتخابات یونان بر حذف کاهش بدهی های یونان تاکید کرده تا شاید از ابزار اقتصادی برای ماندن آتن زیر چتر خود بهره گیرد. 
 گرایش یونان به فرانسه به عنوان رقیب آلمان در اروپا، هزینه قابل توجهی برای برلین است لذا تلاش خواهد کرد تا با ابزار اقتصاد آتن را در چرخه خود حفظ نماید. این در حالی است که مردم یونان همچنان از مرکل به عنوان دفتر هیتلر نام می برند و خواستار دوری کشورشان از برلین و نسخه های خانم صدراعظم هستند.",8
"داعش یک مسجد تاریخی موصل را منفجر کرد 
 به گزارش گروه بین الملل خبرگزاری فارس ، گروه تکفیری داعش مسجد جامع الخضر معروف به مسجد سرخ را در موصل بمب گذاری و منفجر کرد. 

 صبح امروز رسانه های مختلف مانند شبکه المیادین از اقدام داعش در بمب گذاری این مسجد تاریخی خبر داده بودند. 

 این نخستین مسجدی نیست که به دست تکفیری های داعش در سوریه و عراق تخریب می شود. هفته گذشته، داعش مسجد تاریخی الفاروق در منطقه الجبه از توابع منطقه البغدادی در شهرستان هیت در غرب استان الانبار (غرب عراق) را تخریب کرد. 

 خبرگزاری فرانسه یک شنبه پانزدهم تیرماه گذشته خبر داده بود که دست کم شش مسجد و حسینیه و چهار زیارتگاه سنی یا مربوط به اهل تصوف در نقاط مختلف استان نینوا در شمال عراق به دست داعش تخریب شده است. 

 انتهای پیام/ص",8
"سفر مرکل به مجارستان متمایل به روسیه 
 صدراعظم آلمان در شرایطی قرار است به مجارستان سفر کند که ""ویکتور اوربان ""بیش از گذشته به سمت روسیه متمایل شده و مالیات های سنگین تری را برای شرکت های آلمانی در نظر گرفته است. 

 به گزارش خبرگزاری دانشجویان ایران (ایسنا)، به نقل از خبرگزاری آسوشیتدپرس، آنگلا مرکل، صدر اعظم آلمان طی روزهای آتی به بوداپست سفر می کند تا مذاکراتی را با ویکتور اوربان، نخست وزیر مجارستان داشته باشد. 

 این سفر در حالی انجام می شود که دو کشور رابطه چندان گرمی ندارند و اوربان بیش از گذشته به سمت روسیه متمایل شده و مالیات های سنگینی را علیه شرکت های آلمانی فعال در مجارستان اعمال کرده است. مرکل روز دوشنبه سفری چند ساعته به کنیسه ای در مجارستان نیز خواهد داشت که اهمیت تاریخی زیادی برای آلمان ها دارد. این اقدام نشان دهنده نگرانی آلمان ها از گسترش نفوذ حزب راست افراطی مجارستان موسوم به ""جوبیک"" نیز هست. حزب جوبیک ضد یهودی ضد کولی هاست و دومین حزب بزرگ اپوزیسیون در پارلمان مجارستان محسوب می شود. 

 اشتفان زایبرت سخگوی مرکل گفت: تحولات سیاسی داخلی در مجارستان در جریان مذاکرات مورد بحث قرار می گیرد. حقیقت این است که یک حزب با عناصر بیگانه هراسی در جریان انتخابات گذشته مجارستان حدود 20 درصد آراء را به دست آورد و این موجب نگرانی آلمان شده است. با این حال ویکتور اوربان گفته است که انتظار ندارد که مرکل از وی انتقاد کند چرا که هر دو بخشی از اتحادیه اروپا هستند. اوربان روز جمعه در مصاحبه ای رادیویی گفت: گمان می کنم هیچ حوزه مناقشه ای در روابط دو جانبه آلمان و مجارستان وجود نداشته باشد. روابط با آلمان برای بوداپست بسیار اهمیت دارد. 

 آلمان بزرگترین شریک تجاری مجارستان است و حدود 25 درصد تجارت خارجی بوداپست را تشکیل می دهد. از طرف دیگر، آلمان کشور مجارستان را به عنوان یکی از شرکای اصلی خود در نظر می گیرد و این رویکرد به آنها موضع استراتژیک می بخشد. آلمان ها همچنین نقش اصلی مجارستان را در از بین بردن پرده آهنین در سال 1989 و باز کردن مرزش به سمت اتریش به یاد دارد، حوادثی که منجر شد نهایتا دیوار برلین فرو بریزد. اما هم اکنون روابط برلین- بوداپست پیچیده شده است. 

 این اولین سفر مرکل به مجارستان طی پنج سال گذشته است و اولین بار از زمان روی کار آمدن مجدد اوربان در سال 2010 به عنوان نخست وزیر محسوب می شود. اوربان روابط نزدیکی با کرملین برقرار کرده و توافقات تجاری مهمی را با مسکو به امضا رسانده و منتقد تحریم های اتحادیه اروپا علیه روسیه است. 

 انتهای پیام",8
"پیش بینی بارش باران و برف در خراسان رضوی 
 به گزارش گروه دریافت خبر خبرگزاری دانشجویان ایران(ایسنا)، منطقه خراسان، بنابر اعلام اداره کل هواشناسی خراسان رضوی، با عبور امواج کم دامنه و ناپایدار از روی خراسان رضوی انتظار می رود طی امروز در بخش هایی از نواحی مرکزی و جنوبی استان بارش هایی به شکل برف و باران داشته باشیم. 

 ضمن اینکه از بعدازظهر امروز در بیشتر نقاط استان دما به طور نسبی افزایش می یابد. پدیده مهم دیگر طی 72 ساعت آینده در ساعات بامداد و اوایل صبح مه و در طول روز گاهی با وزش باد نسبتا شدید پیش بینی می شود. 

 امروز هوا در نواحی شمالی استان قسمتی تا نیمه ابری، در برخی نقاط با مه و در طول روز گاهی با وزش باد، نواحی مرکزی نیمه ابری تا ابری همراه با مه صبحگاهی، در برخی نقاط با احتمال بارش پراکنده برف، به تدریج کاهش ابرگاهی با وزش باد نسبتا شدید و در نواحی جنوبی نیز همراه با مه و در برخی نقاط با بارش برف همراه است. 

 فردا جمعه هوا در نواحی شمالی، مرکزی و جنوبی استان قسمتی ابری و در برخی نقاط با مه و در طول روز گاهی با وزش باد همراه خواهد بود. 

 هوا در تمام نواحی استان طی روز شنبه کمی تا قسمتی ابری و در برخی نقاط همراه با مه، در طول روز گاهی افزایش ابر همراه با وزش باد است. 

 براساس گزارش وضعیت هوا در طی شب و روز گذشته، فریمان با کمترین دما (-6 درجه) سانتیگراد سردترین و بردسکن با بیشترین دما (10 درجه سانتیگراد) گرم ترین شهرهای خراسان رضوی بوده اند. 

 طی این مدت کمترین و بیشترین دمای مشهد بین 2 و 5 درجه سانتیگراد در نوسان بوده، بیشترین سرعت وزش باد نیز از ایستگاه هواشناسی بجستان و به میزان 54 کیلومتر بر ساعت و بیشترین مقدار بارندگی از ایستگاه هواشناسی گناباد به میزان 6.5 میلیمتر بارندگی گزارش شده است. 

 انتهای پیام",1
"استقبال خلیفه حفتر از حمله مصر به داعش در لیبی 
 به گزارش گروه بین الملل خبرگزاری فارس ، ژنرال خلیفه حفتر فرمانده عملیات موسوم به الکرامه لیبی از حمله مصر به گروهک تروریستی داعش حمایت کرد. 

 روزنامه لیبیا المستقبل به نقل از حفتر گزارش داد که تروریسم همه کشورهای عربی را تهدید می کند و این مسئله منحصر به لیبی و مصر نیست. 

 وی ضمن تأیید مداخله نظامی مصر در لیبی برای حمله به گروهک تروریستی داعش گفت: هر گونه حمله به شهرهای مصر، در واقع حمله به لیبی است . 

 این ژنرال لیبیایی با انتشار بیانیه ای از حادثه سربریدن شهروندان مصری در لیبی توسط عناصر داعش ابراز تأسف و خشم کرد و این مسئله را بیانگر توحش این عناصر دانست و مبارزه با آن را خواستار شد. 

 گروهک تروریستی داعش یک نوار ویدئویی را از اعدام 21 غیر نظامی مصری منتشر کرد که ماه دسامبر گذشته در شهر سرت واقع در شرق پایتخت لیبی ربوده شده بودند. 

 حفتر در پایان گفت که ارتش همیشه تأکید دارد تنها هدف عملیات الکرامه حمله به گروه هایی است که لباس اسلام به تن کردند و اسلام از آن ها مبراست. ما در بنغازی با این تروریسم مقابله می کنیم. 

 برخی از مسئولان لیبیایی نیز قطر و ترکیه را مسئول حمایت از گروه های تروریستی حاضر در لیبی می دانند ( جزئیات بیشتر ). 

 انتهای پیام/ص",8
"ناتو گروههای کارشناسی دائمی در گرجستان ایجاد می کند 
 به گزارش روز جمعه پایگاه خبری ˈترندˈ ، این مطلب را ˈینس استولتنبرگˈ دبیر کل ناتو پس از نشست روز پنجشنبه کمیسیون ناتو - گرجستان که در سطح وزیران دفاع برگزار شد ، اعلام کرد. 

 استولتنبرگ به خبرنگاران در تفلیس گفت: چندین کشور عضو ناتو اعلام کرده اند که در تاسیس یک مرکز آموزشی در گرجستان و تدوین یک بسته از اقدامات حمایتی برای این کشور، مشارکت خواهند کرد. 

 وی خاطرنشان کرد که بیش از 10 کشور عضو ناتو در تاسیس این مرکز آموزشی که در تفلیس مستقر خواهد بود، همکاری می کنند. 

 دبیر کل ناتو تاکید کرد: به علاوه، آمریکا یکی از کشورهای کلیدی در اقدامات ناتو در گرجستان خواهد بود. 

 ˈمیندیا جانلیدزهˈ وزیر دفاع گرجستان نیز اعلام کرد که محل دقیق استقرار این مرکز آموزشی تا پایان ماه فوریه مشخص خواهد شد. 

 به گزارش ایرنا، برنامه ناتو برای احداث مرکز دائمی آموزشی در گرجستان در حالی اعلام می شود که پیش از این مسکو در دکترین نظامی جدید خود ناتو را به عنوان مهمترین تهدید علیه روسیه مشخص کرده و انتظار می رود این اقدام ناتو به گسترش بی اعتمادی و تنش در روابط روسیه و غرب منجر شود. 

 گرجستان زادگاه استالین به عنوان یکی از کشورهای قفقاز جنوبی و منطقه پیرامونی یا ˈخارج نزدیکˈ روسیه از اهمیت ژئوپولتیک زیادی برای روسیه برخوردار است. روسیه در پی جنگ سال 2008 با گرجستان، استقلال دو منطقه آبخازیا و اوستیای جنوبی را به رسمیت شناخت اما گرجستان همچنان این مناطق را بخشی از خاک خود می داند. 

 شبد**1078**1517",8
"دیدار رؤسای جمهور کوبا و ترکیه در هاوانا 
 به گزارش خبرنگار دفتر منطقه ای خبرگزاری فارس در آمریکای لاتین به نقل از پرنسا لاتینا ، رجب طیب اردوغان رئیس جمهور ترکیه طی سفر دوره ای به آمریکای لاتین با رائول کاسترو همتای کوبایی خود در هاوانا پایتخت این کشور آمریکای لاتین دیدار کرد. 

 به گزارش رسانه های محلی کوبا، رؤسای جمهور این 2 کشور درباره روند مثبت روابط 2 جانبه، مسائلی از دستور کار بین المللی و ساخت 2 مسجد در کوبا به بحث و گفت و گو پرداخته و بر تقویت و گسترش ادامه همکاری های بین 2 کشور تاکید کردند. 

 در طول این دیدار رسمی به همراه رئیس جمهور ترکیه، مولود چاووش اوغلو ، نیهات زیبکچی مهدی اکر ، عمر چلیک و حسن سروت اکتم وزیر امور خارجه، وزیر اقتصاد، وزیر کشاورزی، دامپروری و مواد غذایی، وزیر فرهنگ و گردشگری و سفیر ترکیه در کوبا نیز حضور داشتند. 

 از سوی کوبا برونو رودریگز ، خولیان گونزالس ، مانوئل ماررو ، آنتونیو کاریکارته ، روخلیو سیررا و آلبرتو گونزالس کاسالز وزیر امور خارجه، وزیر فرهنگ، وزیر گردشگری، وزیر تجارت و سرمایه گذاری خارجی، معاون وزیر خارجه و سفیر کوبا در ترکیه نیز در طول این دیدار رسمی حضور داشتند. 

 رئیس جمهور ترکیه در طول سفر رسمی خود به کوبا، برای ادای احترام به قهرمان ملی این کشور در میدان انقلاب هاوانا حضور یافت و با قرار دادن تاج گل در مقابل مجسمه خوزه مارتی یاد او را گرامی داشت. 

 اردوغان سفر دوره ای خود به آمریکای لاتین را از روز دوشنبه آغاز کرده و در طول این سفر، همسر، اعضای کابینه و چندین وزیر وی او را همراهی می کنند. 

 اردوغان پس از اتمام سفر رسمی خود به کوبا راهی مکزیک خواهد شد. 

 انتهای پیام/",8
"تظاهرات گسترده انقلابیون یمن با شعار مرگ بر آمریکا و مرگ بر آل سعود 
 انقلابیون یمن روز پنجشنبه در صنعا، پایتخت این کشور در همبستگی با حزب الله لبنان، بر علیه آمریکا و رژیم اسرائیل تظاهرات کردند. تظاهرکنندگان، پرچم های آمریکا و رژیم صهیونیستی را به سبب دخالت در کشورهای اسلامی آتش زدند و تجاوز اسرائیل به خاک لبنان را نیز محکوم کردند. 
 شرکت کنندگان در این تظاهرات همچنین مخالفت خود را با توطئه آمریکا برای تقسیم و تجزیه کشورشان به شش منطقه اعلام کردند. روز سه شنبه هفته گذشته در دیدار رئیس جمهور آمریکا با پادشاه عربستان، یمن یکی از محورهای اصلی گفت و گوی این دو مقام بود. مقامات آمریکا و عربستان نگران آن هستند که انقلابیون کنترل یمن را به طور کامل دست بگیرند و این کشور را از دایره متحدین این دو کشور خارج کنند. از این رو تمام تلاش خود را به کار گرفته اند که انقلاب مردم یمن را از مسیر اصلی خارج کنند. مردم یمن تقریبا هر هفته بر علیه دخالت خارجی در امور داخلی کشورشان تظاهرات می کنند. رهبران جنبش انصارالله یمن اغلب درباره توطئه برای منحرف کردن انقلاب مردمی در یمن هشدار می دهند. انقلابیون در حالی که تصاویر اوباما را حمل می کردند، شعارهایی علیه آمریکا و عربستان و رژیم صهیونیستی سر دادند. مرگ بر آل سعود و مرگ بر آمریکا از جمله شعارهای انقلابیون بود. 
 از سوی دیگر خبرگزاری فارس به نقل از شبکه اسکای نیوز گزارش داد احمد عوض بن مبارک رئیس دفتر رئیس جمهور یمن پس از آزادی وارد کشور عربستان شده است. رئیس دفتر عبدربه هادی منصور رئیس جمهور یمن روز 27 دی ماه از سوی کمیته های مردمی وابسته به انصارالله بازداشت و سه شنبه هفته گذشته آزاد شد. برخی رسانه ها نوشته اند، وی به عربستان گریخته است. 
 انصارالله بن مبارک را مجری یک توطئه خارجی دانسته که هدف آن تقسیم یمن و تخریب آن است. انصارالله در این ارتباط اعلام کرد: وی مجری طرح آمریکایی برای تقسیم یمن بوده و این شخص در متن طرح پیش نویس قانون اساسی یمن دست برده است. انصار الله یمن می گوید که روابط نزدیک بن مبارک با آمریکا و رفت و آمدهای زیاد وی با سفارت آمریکا در حدی است که در یمن به فرزند سفارت مشهور شده است. 
 همچنین به گزارش خبرگزاری ایرنا به نقل از آسوشیتدپرس، مقام های یمن اعلام کردند که نیروهای جنبش انصارالله روز پنجشنبه یک پایگاه مهم نظامی را در جنوب صنعا به کنترل خود درآوردند که مشاوران آمریکایی پیش از این در آن نیروهای یمنی را آموزش می دادند. این اردوگاه در اختیار نیروهای علی عبدالله صالح رئیس جمهور برکنار شده یمن بود.",8
"کره شمالی برای گفتگو با کره جنوبی تجدید نظر خواهد کرد 
 به گزارش سرویس بین الملل باشگاه خبرنگاران به نقل از خبرگزاری فرانسه، کره شمالی روز چهارشنبه با محکوم کردن ارسال بالن های تبلیغاتی فعالان آمریکایی و کره جنوبی به عنوان یک اقدام تحریک آمیز و غیرقابل تحمل ، تهدید کرد در پیشنهادها برای گفتگو با کره جنوبی تجدید نظر خواهد کرد. 

 این تهدید دو روز پس از آن مطرح شد که افراد فراری از کره شمالی به رهبری پارک سانگ هاک با همکاری فعالانی از بنیاد حقوق بشر مستقر در آمریکا حدود 100 هزار اعلامیه ضد پیونگ یانگ را با بالن بر فراز مرز رها کردند. 

 کمیته وحدت مسالمت آمیز سرزمین پدری با انتشار بیانیه ای در خبرگزاری رسمی کره شمالی اعلام کرد این اقدام یک اقدام تحریک آمیز غیرقابل تحمل بود که به شان و منزلت حکومت این کشور لطمه زد. 

 این کمیته با متهم کردن آمریکا به دامن زدن به این اقدام، به کره جنوبی هشدار داد اگر به چشم پوشی از ارسال بالن ادامه دهد، ممکن است با ویرانی مواجه شود. 

 این نهاد اعلام کرد: ما راهی نداریم غیر از این که فکر کنیم آیا گفتگو با کره جنوبی که نمی تواند حتی جلو روی دادن یک وضع جدی را در خاک خود بگیرد لازم است یا خیر . 

 کره شمالی که همواره ارسال بالن ها را محکوم کرده، در ماه های اخیر به درخواست های خود از سئول برای ممنوع کردن این اقدام شدت بخشیده است. 

 انتهای پیام/",8
"رئیس شورای اروپا: آزمون واقعی توافق مینسک، احترام به آتش بس است 
 به گزارش گروه بین الملل خبرگزاری فارس ، رئیس شورای اروپا که برای اطلاع از آخرین وضعیت بحران اوکراین، رئیس جمهور این کشور را به بروکسل دعوت کرده، در کنفرانس خبری مشترک با وی شرکت کرد. 

 دونالد توسک در کنفرانس خبری مشترک با پترو پروشنکو درباره توافق شفاهی امروز روسای آلمان، فرانسه، روسیه و اوکراین گفت: امروز ما همچنان برای حل صلح آمیز امید داریم اما آزمون واقعی احترام گذاشتن به آتش بس است . 

 توسک در ادامه با اشاره به توافق سال 2014 طرف های درگیر برای آتش بس و عدم تعهد طرفین به آن هم گفت: به اولین توافق مینسک احترام گذاشته نشد. ما تا زمانی که کلمات به روی کاغذ منتقل نشده و به اعمال واقعی تبدیل نشود، محتاط باقی می مانیم . 

 امروز (پنجشنبه)، رهبران روسیه، اوکراین، آلمان و فرانسه در شهر مینسک پایتخت بلاروس گرد هم آمده اند تا آخرین تلاش ها برای یافتن راه حل سیاسی برای بحران اوکراین را پی بگیرند 

 هیئت نرماندی که برگرفته از مذاکرات صلح دهه 70 در منطقه ای به همین نام است، متشکل از سران چهار کشور روسیه، فرانسه، آلمان و اوکراین است. بدین ترتیب ولادیمیر پوتین رییس جمهور روسیه، آنگلا مرکل صدراعظم آلمان، فرانسوا اولاند رییس جمهور فرانسه و پترو پروشنکو رییس جمهور اوکراین در این گردهمایی حضور دارند. 

 رئیس جمهور روسیه در کنفرانس خبری پس از این نشست از توافق بین روسای کشورهای فرانسه، روسیه، اوکراین و صدراعظم آلمان در خصوص اجرای آتش بس در اوکراین به توافق رسیدند. ولادیمیر پوتین اعلام کرد که آتش بس در شرق اوکراین از 15 فوریه (26 بهمن ماه) آغاز می شود. وی در ادامه تصریح کرد که تنها جمهوری های خودمختار لوهانسک و دونتسک، توافق با کی یف را امضا کرده اند. 

 انتهای پیام/ 

 برای دریافت خبرنامه روزانه تحولات اوکراین، پیامی با عنوان اوکراین به آدرس زیر ارسال کنید: 

 FarsNewsInt@gmail.com",8
"نظربایف : گفت وگوی ادیان افراط گرایی را ریشه کن می کند 
 به گزارش خبرنگار دفتر منطقه ای فارس در بیشکک ، نورسلطان نظربایف رئیس جمهور قزاقستان در پنجمین کنگره ادیان از رهبران مذاهب سنتی در جهان گفت: تنها با یک هماهنگی گسترده و گفتگو میان ادیان می توان افراط گرایی را ریشه کن کرد. 

 وی در جلسه هیئت های خارجی این کنگره از رهبران مذاهب دعوت کرد تا در جلسه بعدی این کنگره که قرار است در ماه ژوئن سال جاری در آستانه برگزار شود، حضور یابند. 

 هدف تشکیل این گردهمایی در قزاقستان کمک به توسعه درونی تمدن ها و گفت وگو بین مذاهب تعیین شده است. 

 این مسئله در حالی است که ارتباط ادیان با آغاز کنگره رهبران ادیان جهانی و سنتی به عنوان یک اصل به رسمیت شناخته شده و گفت و گوها در سطح بین المللی است. 

 رئیس دولت قزاقستان همچنین در سخنرانی خود در نشست با نمایندگان هیئت دیپلماتیک معتبر در قزاقستان گفت: امیدواریم با دعوت رسمی از رهبران ادیان هیئت ها از کشورهای مختلف نیز در این کنگره ما را همراهی کنند. 

 رئیس جمهور قزاقستان تأکید کرد: امروز هیچ کس شک ندارد که تروریسم به یک مشکل جهانی تبدیل شده است و ما باید با تمام قوا با این معضل جهانی مبارزه کنیم. 

 وی تصریح کرد: قزاقستان به شدت تروریسم و افراط گرایی را در هر شکلی محکوم کرده و در راستای هماهنگ سازی در جهان برای مبارزه با این پدیده شوم گام بر خواهد داشت. 

 انتهای پیام/ز",8
"فابیوس بمنظور اعلام همبستگی فرانسه با مستعمره های سابق خود راهی آفریقا شد 
 به گزارش گروه بین الملل خبرگزاری فارس ، وزیر امور خارجه فرانسه در چارچوب سفری آفریقایی بمنظور اعلام همبستگی با مستعمره های سابق خود در مبارزه با گروه تروریستی بوکوحرام راهی چاد، کامرون و نیجر شد. 

 به نوشته روزنامه فرانسوی نوول آبزرواتور ، لوران فابیوس وزیر امور خارجه فرانسه روز شنبه بمنظور اعلام همبستگی پاریس با مستعمره های پیشین خود در مبارزه با گروه تروریستی بوکوحرام، در چارچوب سفری آفریقایی راهی چاد، کامرون و نیجر شد. 

 بر اساس این گزارش، سفر رئیس جمهور فرانسه به این کشور آفریقایی با هدف اعلام حمایت بین المللی گسترده از این کشورها در عملیات های نظامی علیه تروریست ها و تأمین مالی این عملیات ها صورت می گیرد. 

 فابیوس روز شنبه در بدو ورود به چاد با ادریس دبی رئیس جمهور این کشور دیدار و گفت وگو کرد و طی آن ضمن اعلام همبستگی و حمایت فرانسه از این کشور اظهار کرد: چاد حداکثر تلاش خود را برای تأمین ثبات در منطقه ای که متأسفانه هم اکنون در وضعیت ناپایداری قرار دارد، انجام داده و من به این خاطر از شجاعت نظامیان چادی استقبال می کنم. 

 وی سپس از بازدید از پایگاه نظامی فرانسه در این کشور بازدید کرد. 

 وزیر خارجه فرانسه پس از چاد به کارون سفر کرده و امروز یکشنبه نیز قرار است راهی نیجر شود. 

 انتهای پیام/م",8
"دیدار ولی عهد ابوظبی با اشرف غنی احمدزی و رایزنی مسائل دوجانبه 
 به گزارش گروه بین الملل خبرگزاری فارس ، سه شنبه (دیروز) محمد بن زاید آل نهیان ولی عهد ابوظبی با اشرف غنی احمدزی رئیس جمهور افغانستان در کاخ المشرف واقع در ابوظبی دیدار کرد. 

 بنا به گزارش خبرگزاری رسمی امارات وام ، ولی عهد ابوظبی اولین سفر احمد غنی به امارات پس از بر عهده گرفتن منصب خود را تبریک گفت و ابراز امیدواری کرد این سفر در تقویت روابط و دوستی بین دو کشور مفید واقع شود. 

 در دیدار مذکور روابط دوجانبه در زمینه های مختلف اقتصادی، توسعه، اجتماعی و غیره مورد بحث و بررسی قرار گرفت. 

 احمد غنی ، محمد بن زاید را در جریان برنامه های دولت افغانستان برای رشد و توسعه این کشور و نیز نقش جامعه بین الملل در حمایت و پشتیبانی افغانستان برای تحقق آرامش امنیتی، سیاسی و اقتصادی قرار داد و محمد بن زاید نیز بر پیشتیبانی خود از افغانستان تاکید کرد. 

 در این جلسه همچنین موضوعات بین المللی و منطقه ای به خصوص مسائلی که مشترک بودند، مورد بحث و رایزنی قرار گرفت. 

 احمد غنی روز دوشنبه (22) در رأس هیأتی رسمی به امارات سفر کرد. 

 انتهای پیام/",8
"پکن: برای دستیابی به توافق جامع هسته ای نباید زمان را از دست بدهیم 
 به گزارش گروه بین الملل خبرگزاری فارس ، خبرگزاری شینهوا موضع رسمی چین درباره مذاکرات هسته ای ایران را در پایان سال 2014 منتشر کرد. 

 در این گزارش آمده است، چین به عنوان یک عضو دائم شورای امنیت سازمان ملل و عضوی از روند مذاکرات هسته ای همواره موضعی مسئولانه و هدفمند اتخاذ کرده و فعالانه به دنبال پیشبرد مذاکرات مسالمت آمیز بوده است. پکن همچنین نقش مثبت و با اهمیتی در پیشبرد مذاکرات ایفا کرده است. 

 چین از توافق ماه گذشته میان ایران و گروه 1+5 استقبال می کند و آن را یک گام مهم در روند حل و فصل دیپلماتیک مذاکرات هسته ای می داند. 

 این توافق یک بار دیگر ثابت کرد که گفت وگو و مذاکره تنها روش قابل اتکا برای حل و فصل مناسب موضوع هسته ای ایران است و به نفع منافع همه طرفها است. 

 در عین حال پکن با تلاش ایران برای دستیابی به بمب هسته ای مخالف است و از استقرار منطقه عاری از سلاحهای هسته ای در خاورمیانه حمایت می کند. 

 چین امیدوار است که همه طرفها توافق را به نحو احسن اجرا کنند و روند مذاکرات را برای حصول توافق جامع ادامه دهند. 

 وانگ یی وزیر خارجه چین گفت: آنچه که اکنون اهمیت دارد اجرای مناسب توافق است و تاکید کرد که بسیار مهم است که هیچ زمانی را برای دستیابی به توافق هسته ای جامع از دست ندهیم. 

 انتهای پیام/م",8
"تشدید تدابیر امنیتی در واتیکان 
 به گزارش خبرنگار بین الملل خبرگزاری موج، کریستوف گراف، فرمانده جدید گارد حفاظت در واتیکان اعلام کرد: حملات تندروها و تهدیدات آنان در ماه های اخیر در اروپا افزایش یافته و این وضع باعث شده است که تدابیر امنیتی در واتیکان تشدید شود. 
 وی افزود: آنچه که برای نشریه شارلی ابدو در پاریس رخ داد ممکن است این بار در واتیکان رخ دهد و ما آماده دخالت در این زمینه و حمایت از پاپ فرانسیس هستیم. 
 گراف از نیروهای امنیتی تحت امر خود خواست بسیار هوشیار بوده و تحرکات افراد را به دقت زیر نظر داشته باشند.",8
"شبکه ساخت جلیقه های انتحاری در کابل کشف و متلاشی شد 
 به گزارش خبرنگار خبرگزاری فارس در کابل ، اداره امنیت ملی افغانستان، امروز با انتشار اطلاعیه ای اعلام کرد: یک مرکز تهیه و ساخت جلیقه های انتحاری، مواد منفجره و بمب های مغناطیسی در کابل منهدم شد. 

 در این اطلاعیه آمده است: نیروهای اطلاعاتی اداره امنیت ملی افغانستان طی 3 روز گذشته، در عملیاتی خاص و هدفمند در شهر کابل توانستند چند شبکه تروریستی از جمله یک مرکز ساخت جلیقه های انتحاری و مواد منفجره را متلاشی و منهدم کنند. 

 بر اساس اطلاعیه ریاست امنیت ملی افغانستان، این مرکز تحت پوشش راهنمای معاملات فعالیت داشته و مربوط شبکه تروریستی حقانی است و از سوی شخصی به نام صفت الله رهبری می شد. 

 در بیشتر حملات تروریستی در افغانستان که منجر به مرگ ده ها نفر شده شبکه حقانی دست داشته است. 

 در آخرین حمله این گروه به یک ورزشگاه در ولایت پکتیکا دست کم 60 نفر کشته و زخمی شدند. 

 97 درصد حملات انتحاری خنثی می شود 

 در بخش دیگری از این اطلاعیه آمده است: مأموران اداره امنیت ملی افغانستان در یک عملیات دیگر در فرمانداری ده سبز ولایت کابل یک مخفیگاه تروریست ها را کشف کردند. 

 در این اطلاعیه آمده است: در عملیات های ریاست امنیت ملی افغانستان ده ها نفر دستگیر و مقدار زیادی تجهیزات و مهمات جنگی به دست نیروهای امنیتی این کشور افتاده است. 

 بر اساس این اطلاعیه، از مجموع هر 100 طرح حمله تروریستی و انتحاری، 97 طرح خنثی و تنها 3 حمله اتفاق می افتد. 

 این در حالی است طی یک ماه اخیر، کابل و چند ولایت افغانستان شاهد بروز چندین حمله در یک روز بوده است. 

 انتهای پیام/.",8
"نشست مشترک چین، آمریکای لاتین و کارائیب/پیشنهاد پرداخت 6 هزار میلیون دلاری آرژانتین به صندوق کرکس 
 به گزارش خبرنگار دفتر منطقه ای خبرگزاری فارس در آمریکای لاتین، آغاز نشست مشترک چین، آمریکای لاتین و کارائیب، احتمال سوزاندن اجساد دانش آموزان ناپدید شده مکزیکی در کوره های ارتش، حمایت ونزوئلا از روسیه مقابل تحریم های آمریکا، پتروبراس برزیل متهم به کلاهبرداری جدید، اعتراض 20 شهر آمریکا علیه رئیس جمهور مکزیک و پیشنهاد پرداخت 6 هزار میلیون دلاری آرژانتین به صندوق کرکس از مهم ترین اخبار آمریکای لاتین در هفته گذشته است. 
 چهره ناامن مکزیک در عرصه بین المللی 

 دیپلمات های مکزیکی اعلام کردند این کشور دارای تصویری ناامن و خشونت بار در اذهان بین المللی است. 
 معاون رئیس جمهور بولیوی: دیدگاه های شیلی جنگ طلبی و خشونت را در پی دارد 

 معاون رئیس جمهور بولیوی اعلام کرد ایده های شیلی پیرامون مناقشات دریایی این 2 کشور آمریکای لاتین، منجر به بروز جنگ طلبی و خشونت می شود. 
 پتروبراس برزیل متهم به کلاهبرداری جدید شد 

 شرکت نفت دولتی پتروبراس برزیل متهم به ربودن 1800 درصد از هزینه های ساخت خط لوله این کشور شده است. 
 آغاز نشست مشترک چین، آمریکای لاتین و کارائیب 

 نشست وزرای جامعه کشورهای آمریکای لاتین و کارائیب (سلاک) و چین در این کشور آسیایی در حال برگزاری می باشد که هدفی جز توسعه همکاری میان طرفین و رسیدن به اجماع سیاسی را دنبال نمی کند. 
 97 روزنامه نگار در مکزیک طی 4 سال کشته شدند 

 کمیسیون ملی حقوق بشر مکزیک اعلام کرد طی 4 سال گذشته 97 روزنامه نگار در این کشور در رابطه با کار خود کشته شده اند. 
 رئیس جمهور کاستاریکا: آمریکا بدنبال عدم همگرایی در آمریکای لاتین است 

 رئیس جمهور کاستاریکا اعلام کرد که مداخله آمریکا در آمریکای لاتین یکی از عوامل اصلی در کاهش روند همگرایی بین مردم این منطقه محسوب می شود. 
 اعتراض 20 شهر آمریکا علیه رئیس جمهور مکزیک+ تصاویر 

 معترضان آمریکایی در 20 شهر آمریکا علیه رئیس جمهور مکزیک که به این کشور سفر کرده است دست به تظاهرات زدند. 
 مک دونالد به جنگ اقتصادی علیه ونزوئلا پیوست 

 بروز مشکلاتی در نحوه تهیه مواد غذایی رستوران های زنجیره ای مک دونالد در ونزوئلا موجب شد تا این مراکز غذایی چند ملیتی آمریکا به جنگ اقتصادی علیه این کشور آمریکای لاتینی بپیوندد. 
 خبرگزاری کلارین آرژانتین: چین، آمریکای لاتین را می بلعد 

 در حال حاضر بهبود روزانه شرایط اقتصادی در چین و تلاش این کشور برای سرمایه گذاری در منطقه آمریکای لاتین باعث شده بسیاری از دولت های این منطقه خواستار افزایش روابط با این کشور آسیایی باشند. 
 پیشنهاد پرداخت 6 هزار میلیون دلاری آرژانتین به صندوق کرکس 

 وزیر اقتصاد آرژانتین اعلام کرد که این کشور همچنان به پیشنهاد پرداخت 6 هزار و 500 میلیونی به صندوق کرکس پایبند است. 
 افزایش همکارِی های اکوادور با چین در پی کاهش قیمت نفت 

 رئیس جمهور اکوادور در سفر خود به چین با مدیران بانک های این کشور آسیایی به منظور افزایش همکاری های مالی دیدار کرد. 
 عزم رئیس جمهور ونزوئلا برای توسعه روابط اقتصادی با چین 

 رئیس جمهور ونزوئلا در سفر خود به چین با مقامات و مسئولان شرکت ملی نفت، خودروسازی، ساختمان سازی و مخابرات این کشور آسیایی به منظور توسعه و گسترش روابط اقتصادی نشست هایی برگزار کرد. 
 حمایت اوباما از مکزیک در مبارزه با جرم و جنایت 

 رئیس جمهور آمریکا حمایت خود را از دولت مکزیک در زمینه پایان دادن به جرم و جنایت و قاچاق مواد مخدر اعلام کرد. 
 برخورد دو قطار مسافربری در برزیل با 140 زخمی 

 برخورد 2 قطار مسافربری در برزیل باعث اختلال در سیستم حمل و نقل ریلی این کشور شده و 140 زخمی برجای گذاشت. 
 احتمال سوزاندن اجساد دانش آموزان ناپدید شده مکزیکی در کوره های ارتش 

 بر اساس یک فرضیه جدید علمی، احتمال سوزاندن اجساد دانش آموزان ناپدید شده مکزیک در کوره های جسد سوزی ارتش این کشور وجود دارد. 
 ونزوئلا افزایش روابط اقتصادی با چین را خواستار شد 

 رئیس جمهور ونزوئلا اعلام کرد که قصد دارد روابط خود با چین را در زمینه های اقتصادی و انرژی گسترش دهد. 
 محاکمه دیکتاتور گوآتمالا بار دیگر به تعویق افتاد 

 پس از آن که وکلای دیکتاتور گوآتمالا استدلال کردند رئیس دادگاه عالی این کشور برای قضاوت صلاحیت ندارد، دادگاه پیرامون بررسی این پرونده بار دیگر به تعویق افتاد. 

 رئیس مؤسسه همبستگی با مردم کوبا: کوبا به مبارزات علیه تحریم های اقتصادی آمریکا ادامه می دهد 

 رئیس مؤسسه همبستگی با مردم کوبا با اشاره به روند مبارزات دولت کوبا علیه تحریم های اقتصادی و تجاری آمریکا اعلام کرد که کشورش به کمک جنبش های متحد با خود در هر کجای دنیا، شدت این مبارزات را نیز افزایش خواهد داد. 
 حمایت ونزوئلا از روسیه مقابل تحریم های آمریکا 

 رئیس جمهور ونزوئلا طی ملاقات با معاون وزیر امور خارجه روسیه اعلام کرد که در مقابل اقدامات مداخله جویانه و تحریم های آمریکا علیه این کشور از روسیه حمایت می کند. 
 آزادی زندانیان کوبایی در نیویورک جشن گرفته شد 

 آزادی زندانیان کوبایی که مدتی در زندان آمریکا حبس شده بودند از سوی سازمان های اجتماعی متحد و همراه با ملت کوبا در نیویورک جشن گرفته شد. 
 رکوردشکنی آمریکا در اخراج 51 هزار مهاجر گوآتمالایی در سال 2014 

 بر اساس گزارش سالانه اداره کل مهاجرت گوآتمالا، آمریکا بیش از 51 هزار گوآتمالایی را در سال 2014 اخراج کرده است. 
 وزیر اقتصاد آرژانتین: صندوق کرکس در پی بی ثباتی در اقتصاد آمریکای لاتین است 

 وزیر اقتصاد آرژانتین ضمن اشاره به ادامه روند فعالیت های ضد دولتی صندوق کرکس علیه کشورش اعلام کرد که هدف اصلی این صندوق بی ثبات کردن سیستم اقتصادی در کل منطقه آمریکای لاتین است. 
 مورالس: در رابطه با ایران، کوبا و ونزوئلا از آمریکا پیروی نمی کنیم 

 رئیس جمهور بولیوی با اشاره به اینکه آمریکا از رابطه کشورش با ایران، کوبا و ونزوئلا ناخوشایند است، یادآور شد که بولیوی در این باره مستقل عمل کرده و معتقد به فرهنگ گفت وگو است. 
 معترضان مکزیکی پادگان های ارتش را اشغال می کنند 

 معترضان دانش آموزان ناپدیدشده مکزیکی معتقدند ارتش این کشور در جرم و جنایت علیه این دانش آموزان نقش داشته و به همین منظور قصد دارند پادگان های نظامی این کشور را اشغال کنند. 
 رئیس جمهور ونزوئلا: آمریکا به دنبال تخریب اقتصاد اعضای اوپک است 

 رئیس جمهور ونزوئلا با اشاره به مضرات فراوان استفاده از روش هیدرولیکی برای محیط زیست اعلام کرد که بدون شک هدف اجرای این روش، تخریب اقتصاد کشورهای عضو اوپک می باشد. 
 آتش سوزی بزرگ در پایتخت ال سالوادور 

 آتش سوزی بزرگ یک مرکز تجاری در پایتخت ال سالوادور بدون بر جای گذاشتن کشته ای، خسارت گزافی را در پی داشت. 
 مورالس و فرناندز محبوب ترین رؤسای جمهور آمریکای لاتین شدند 

 بر اساس نظرسنجی های انجام شده رؤسای جمهور بولیوی و آرژانتین با کسب به ترتیب 75 و 49 درصد از آراء از محبوب ترین رهبران سیاسی منطقه آمریکای لاتین در حال حاضر به شمار می روند. 
 آرژانتین بار دیگر حق مالکیت خود بر جزایر مالویناس را مورد تأکید قرار داد 

 آرژانتین بار دیگر ضمن رد حضور نظامیان انگلیسی در جزایر مالویناس و استعمار 182 ساله این منطقه توسط آن ها خطاب به جوامع بین المللی یادآور شد حق مالکیت و حاکمیت این جزایر بدون هیچ شکی متعلق به آرژانتین است. 
 شعار جدید اتوبوسرانی آرژانتین: مالویناس متعلق به ما است 

 سیستم حمل ونقل عمومی آرژانتین به منظور تداعی حق مالکیت آرژانتین بر جزایر مالویناس در سطح کشور، از روز جمعه نصب شعار مالویناس متعلق به آرژانتین است را بر روی تمامی وسایل حمل ونقل عمومی موجود در این کشور الزامی دانست. 

 انتهای پیام/",8
"عضوگیری داعش از مالدیو +عکس 
 به گزارش گروه وبگردی باشگاه خبرنگاران ،افراطی های مالدیو در تظاهراتی که در شهر ماله پایتخت مالدیو برگزار شد ضمن اعلام شکست دموکراسی در این کشور از تروریست های تکفیری داعش حمایت کردند. در تصاویر منتشر شده از این تظاهرات پرچم های سیاه داعش در دستان تظاهرات کنندگان به اهتزاز درآمده و ظاهرا این تظاهرات بدون دخالت و خشونت نیروهای امنیتی مالدیو برگزار شده است.براساس گزارش شورای امنیت سازمان ملل متحد، افرادی از بیش از 80 کشور جهان به داعش و گروه های مشابه پیوسته اند اما فهرستی از این کشور ها در این گزارش درج نشده است. شورای امنیت گفته است، افرادی از مالدیو و حتی با ملیت شیلیایی - نروژی به داعش پیوسته اند.",8
"آتامبایف: قرقیزستان آماده همکاری با جامعه بین المللی است 
 به گزارش خبرنگار خبرگزاری فارس در بیشکک ، الماس بیک آتامبایف رئیس جمهور قرقیزستان در مصاحبه با روزنامه روسی با اشاره به متحدان کشورش در عرصه بین المللی اعلام کرد: کشور قرقیزستان اینطور نیست که آمادگی برای همکاری با سایر کشورها را نداشته باشد. 

 بنا برا اعلام kabar.kg آتامبایف در پاسخ به خبرنگار روزنامه (راسیس کایا گزیتا) گفت: بر اساس حقایق موجود در حال حاضر در جهان 4 بازیگر بزرگ ژئوپلتیک مثل آمریکا، اتحادیه اروپا، روسیه و چین وجود دارد و ما امروز تقریبا با همه آنها ارتباط داریم. 

 بنابر اعلام رئیس جمهور قرقیزستان، اتحادیه اروپا کمک هایی اختصاص داده خود را بیش از 70 درصد افزایش داده، ضمن اینکه در انتخابات پارلمانی پیش رو در این کشور مبلغ 10 میلیون یورو از طرف این اتحادیه تخصیص داده شده است. 

 وی گفت که کشور قزاقستان و روسیه برای قرقیزستان 2 کشور همسو و استراتژیک محسوب می شود و مردم قرقیزستان و قزاقستان روابط خویشاوندی و همسایگی دارد و همسایگان دیگر شامل کشورهای تاجیکستان، ازبکستان، ترکمنستان که ما در طول تاریخ، روابط و سنت های معنوی و فرهنگی را داشته ایم با قرقیزستان روابط خوبی داشته و دارند. 

 آتامبایف با اشاره به همکاری های سیاسی و اقتصادی با همسایه بزرگی نظیر چین تصریح کرد: در حال حاضر، میان قرقیزستان و چین گفتگوهای سیاسی و دیپلماتیک قوی در بالاترین سطوح در جریان است. 

 این مسئله در حالی است که بتازگی رئیس جمهور قرقیزستان از کشورهای شرق میانه نیز بازدید کرده است. 

 آتامبایف همچنین از ملاقات هایی که با رهبران عربستان سعودی، امارات و قطر داشته سخن گفت و اعلام کرد: توافقات در بسیاری از مسائل و امضای موافقت نامه های مهم که تعیین همکاری های آینده این کشور را رقم خواهد زد، از موضوعات مربوط به این ملاقات ها بود. 

 در پایان بنابر اعلام مقامات ارشد جمهوری قرقیزستان، این کشور به جامعه بین المللی و همکاری متقابل و سودمند احتیاج داشته و گام های مؤثری نیز در این راستا برخواهد داشت. 

 انتهای پیام/ز",8
"سئول: پیونگ یانگ یک ارتش سایبری 6000 نفره دارد 
 به گزارش سرویس بین الملل باشگاه خبرنگاران به نقل از پایگاه خبری شبکه پرس تی وی، سئول مدعی شده کره شمالی برای مختل کردن سامانه های اصلی نظامی و دولتی کره جنوبی یک ارتش سایبری 6000 نفره تشکیل داده است. 

 وزارت دفاع کره جنوبی روز سه شنبه (16 دی) با انتشار گزارشی اعلام کرد هدف 6000 سرباز سایبری کره شمالی فلج کردن کره جنوبی به لحاظ مادی و روانی است. 

 با این وجود، سئول اعلام نکرد چگونه به این ارزیابی ها دست یافته است. 

 این در حالی است که کیم کوان جین، وزیر دفاع سابق کره جنوبی سال 2013 مدعی شده بود کره شمالی یک ارتش سایبری متشکل از 3000 نیرو دارد. 

 کره جنوبی مدعی است پیونگ یانگ از سال 2007 دست کم شش حمله اینترنتی سطح بالا علیه سئول انجام داده و بارها نیز تلاش کرده است به سیستم های رایانه ای دولتی و تجاری کره جنوبی نفوذ کند اما در این امر ناکام بوده است. 

 جنگ کره که سال 1950 آغاز شد سه سال بعد با آتش بس موقت (پیمان متارکه جنگ) به پایان رسید و نه یک توافقنامه صلح، از این رو این دو کشور آسیایی از نظر حقوقی همچنان در جنگ هستند. 

 این تحولات در حالی رخ داده اند که امریکا نیز اخیرا به طور علنی کره شمالی را برای حمله به شرکت سونی پیکچرز مقصر دانسته است؛ این حمله سبب شد اکران عمومی فیلم مصاحبه که ترور خیالی کیم جونگ اون، رهبر کره شمالی را به تصویر می کشد لغو شود. 

 باراک اوباما، رئیس جمهور امریکا دوم ژانویه به سبب این اتهام تحریم های جدیدی را علیه شماری از مقامات عالی رتبه و سازمان های مرتبط با امور دفاعی کره شمالی تحمیل کرد. 

 پیونگ یانگ افزون بر ردّ این ادعا به واشنگتن پیشنهاد کرد به طور مشترک درباره حمله اینترنتی به سونی پیکچرز تحقیق کنند. 

 انتهای پیام/",8
"3نظامی آمریکایی در فرودگاه کابل کشته شدند 
 سه نظامی آمریکایی که مسئولیت آموزش نیروهای نظامی افغانستان را به عهده داشتند، شب گذشته در محوطه فرودگاه کابل کشته شدند. 

 به گزارش مهر، مقامات امنیتی افغانستان تایید کرده اند که فردی که لباس نیروهای امنیتی افغانستان را پوشیده بود، به سوی سه نظامی آمریکایی شلیک کرده و آنها را کشت. 

 فرد مهاجم نیز در درگیری با نیروهای خارجی و نیروهای امنیتی افغانستان کشته شده است. 

 گروه طالبان مسئولیت این حادثه را به عهده گرفته اند. 

 کشتن این سه نظامی آمریکایی، در محوطه مربوط به وزارت دفاع افغانستان در فرودگاه کابل صورت گرفته است. این بخش از فرودگاه، تحت تدابیر شدید امنیتی قرار دارد.",8
"تظاهرات علیه نخست وزیر مجارستان در بوداپست 
 هزاران شهروند مجارستانی در خیابان های بوداپست تظاهرات کرده و کناره گیری نخست وزیر این کشور را خواستار شدند. 

 به گزارش خبرگزاری دانشجویان ایران (ایسنا)، به گفته یکی از سازمان دهندگان این تظاهرات، حدود سه هزار تن در خیابان های بوداپست تجمع کردند تا مخالفت خود را با سیاست های ویکتور اوربان، نخست وزیر مجارستان مبنی بر نزدیک شدن به روسیه ابراز کنند. 

 به گزارش خبرگزاری آسوشیتد پرس، این تظاهرات در آستانه سفر آنگلا مرکل، صدر اعظم آلمان، به مجارستان صورت گرفت. 

 قرار است در دیدار امروز (دوشنبه) رهبران مجارستان و آلمان درباره توافق اخیر بوداپست و مسکو مبنی بر ساخت راکتورهای جدید هسته ای در مجارستان و نیز وام 10 میلیون یورویی روسیه به مجارستان برای ساخت این راکتورها بحث و تبادل نظر شود. 

 صدراعظم آلمان در شرایطی قرار است به مجارستان سفر کند که ویکتور اوربانبیش از گذشته به سمت روسیه متمایل شده و مالیات های سنگین تری را برای شرکت های آلمانی در نظر گرفته است. 

 انتهای پیام",8
"تظاهرات در مجارستان  قرارداد گازی محور مذاکرات پوتین در مجارستان 
 به نقل از شبکه خبری بی بی سی، حدود دو هزار نفر از مردم مجارستان در اعتراض به سفر ولادیمیر پوتین رئیس جمهوری روسیه به این کشور بین دو ایستگاه اصلی قطار بوداپست دست به تظاهرات زدند. 

 این اولین سفر پوتین به یک کشور عضو اتحادیه اروپا از ژوئن 2014 تاکنون است و پیش بینی می شود که قرارداد گازی و تحریم های غرب علیه مسکو محور مذاکرات پوتین در سفر به بوداپست باشد که یکی از اعضای اتحادیه اروپا و ناتو است. 

 تظاهرات کنندگان که از اقدام ویکتور اوربان نخست وزیر مجارستان در دعوت پوتین همزمان با افزایش تنش ها در شرق اوکراین خشمگین بودند، پلاکاردهایی را حمل می کردند که روی آن نوشته شده بود نه به پوتین و بله به اروپا . 

 دانلود فایل مرتبط با خبر :",8
"پرچم فلسطین در امریکا برافراشته شد 
 به گزارش ایسنا، به نقل از شبکه ای بی سی نیوز، معن عریقات، نماینده دیپلماتیک تشکیلات خودگردان فلسطین در آمریکا برای اولین بار پرچم فلسطین را مقابل در ورودی دفتر این تشکیلات برافراشت. 

 وی تاکید کرد: زمان آن فرا رسیده است تا این پرچم که نماد مبارزات ملت فلسطین برای تعیین سرنوشتشان و تشکیل کشور فلسطین به شمار می آید، در آمریکا برافراشته شود. 

 معن عریقات هم چنین عنوان داشت: امیدوارم این اقدام روند تلاش های بین المللی را برای به رسمیت شناختن کشور فلسطین سرعت ببخشد. 

 وی در ادامه در خصوص موافقت آمریکا با این اقدام اظهار داشت: این بدان معنی است که دولت آمریکا در این خصوص جدی عمل می کندو ما از این دولت می خواهیم موافقت خود را در خصوص تشکیل کشور فلسطین عملی کند.",8
"ایران یکی از مهمترین بازیگران منطقه/امیدواری لیسبون به نتیجه بخش بودن مذاکرات هسته ای 
 به گزارش گروه سیاست خارجی خبرگزاری فارس ، روی ماشه ته وزیر امور خارجه پرتغال که به جمهوری اسلامی ایران سفر کرده، ظهر دوشنبه با محمد جواد ظریف وزیر امور خارجه کشورمان دیدار و گفت وگو کرد. 

 وزیر امور خارجه کشورمان در این دیدار از حرکت رو به جلو پرتغال برای توسعه مناسبات با کشورمان استقبال و تصریح کرد: همکاری های دو کشور می تواند در عرصه های مختلف گسترش یابد. 

 ظریف افزود: دو کشور ظرفیت های مناسبی برای افزایش همکاری های اقتصادی دارند و بخش های خصوصی دو کشور موتور این همکاری ها محسوب می شوند. 

 وزیر امور خارجه کشورمان بر ارتقاء همکاری های دو کشور در صنعت توریسم و روابط تنگاتنگ اتاق های بازرگانی دو کشور تاکید کرد. 

 محمدجواد ظریف رویکرد کنونی کشورهای اروپایی در خصوص مذاکرات هسته ای بین جمهوری اسلامی ایران وگروه 1+5 مبنی بر مخالفت با اعمال فشار و تحریم جدید علیه ایران و فرصت دادن به دیپلماسی را مثبت ارزیابی ولی در عین حال تصریح کرد: اتحادیه اروپا می تواند نقش فعالتری را در مذاکرات هسته ای ایفا کند. 

 وزیر امور خارجه پرتغال نیز در این دیدار ایران را یکی از مهمترین بازیگران در منطقه خاورمیانه خواند که می تواند به تثبیت اوضاع و حفظ ثبات و آرامش در منطقه کمک کند. 

 رویی ماشه ته همچنین ابراز امیدواری کرد که مذاکرات هسته ای جمهوری اسلامی ایران و گروه 1+5 هرچه سریعتر به نتیجه برسد. 

 وی بر حق جمهوری اسلامی ایران در داشتن انرژی صلح آمیز هسته ای تاکید کرد. 

 انتهای پیام/",8
"تحرکات جدید سعودی - صهیونیستی در درعا /جنوب سوریه آبستن تحولات مهم +نقشه 
 به گزارش خبرنگار خبرگزار فارس در دمشق ، در حالی که مردم سوریه و ناظران مهمترین تحولات میدانی سوریه را در جبهه عملیاتی غوطه دمشق دنبال می کردند، یک باره خبر عملیات های ارتش سوریه از جبهه عملیاتی جنوب این کشور منتشر شد که به مقابله با گروه های تروریستی برخاسته بودند که حملاتی را در قالب نبرد موسوم به شکستن دست ها با هدف تصرف نقاط نظامی ارتش سوریه در استان درعا و به طور خاص در شهرها و شهرک های ریف شمال غربی درعا آغاز کردند. 

 نقشه دمشق و غوطه های آن/غوطه شرقی به رنگ کرم مشخص شده 

 نکته حائز اهمیت در این نبردها آن بود که فرماندهی این عملیات را گروه تروریستی موسوم به لشکر اول برعهده گرفته بود و لشکر اول در واقع متشکل از عناصری است که تحت عنوان عناصر مسلح میانه رو توسط آمریکا در اردن و عربستان سعودی با هزینه ریاض آموزش دیده بودند. 

 آمریکا درحالی سخن از گروه های مسلح میانه رو و تحت آموزش خود سخن می گوید که این گروه ها هیچ تفاوتی با گروه های تروریستی تکفیری از حیث هدف یعنی براندازی نظام در سوریه ندارند و تنها تفاوت موجود را می توان در سرسپرده تر بودن این گروه ها به آمریکا نسبت به گروه های تکفیری تروریستی همچون داعش و جبهه النصره ملاحظه کرد که این استقلال ناشی از وجود منابع مالی مستقل از آن چنین گروه هایی است. 

 فراس الحورانی ، سخنگوی این گروه تروریستی مدعی شده که هدف آنها علاوه بر مواضع و مقرهای ارتش سوریه، تجمعات حزب الله و مبارزان افغانستانی است که در این اواخر تعداد آنها در کنار نیروهایی همچون مدافعان حرم و رزمندگان حزب الله در سوریه افزایش یافته است و اینکه لشکر اول دارای توانمندی های نظامی بالایی است. 

 از دیگر نکات قابل تامل در اعلام نبرد شکستن دست ها همزمان شدن آن با آغاز حملات موشکی زهران علوش سرکرده گروه تروریستی جیش الاسلام علیه دمشق است، تا بار دیگر ثابت شود که میان گروه های تروریستی فعال در سوریه اگرچه اختلافات نظر ظاهری وجود دارد، اما در هدف، مشترک هستند و میان آنها هماهنگی های لازم وجود دارد. 

 نقشه استان درعا 

 اما همزمانی این دو عملیات نشان می دهد که گروه های تروریستی تلاش دیگری را برای متصل کردن جبهه های عملیاتی غوطه دمشق با استان درعا آغاز کرده اند تا شاید راه آنها به سمت دمشق هموار شود، هدفی که طی 4 سال بحران سوریه بارها در تحقق آن ناکام مانده اند. 

 ارتش سوریه با درک شرایط حاکم بر این دو جبهه عملیاتی و هدف گروه های تروریستی با قدرت به مقابله با حملات گروه های تروریستی پرداخت و در همان ابتدای درگیری ها طی یک کمین حساب شده 40 تروریست مسلح را در مسیر بزرگراه بین المللی درعا به هلاکت رساند و به موازات آن حلقه فشار بر گروه های مسلح مستقر در شهر الشیخ مسکین در ریف شمالی درعا را تنگ تر کند و در این راه در یک تاکتیک نظامی حساب شده مقر لشکر 82 پدافند هوایی ارتش را در این شهر تخلیه و راه را بر تصرف آن توسط گروه های مسلح هموار کرد، اقدامی که انتقاد بسیاری را داخل سوریه و هواداران ارتش بدنبال داشت، غافل از اینکه، ارتش خواهان سرمست شدن گروه های مسلح از پیروزی بدست آمده بود تا چند روز پس از این پیروزی کذایی در حمله ای دقیق و حساب شده ضمن باز پس گرفتن مناطق از دست داده، پیشروی های چشمگیری را در الشیخ مسکین محقق کند و طی درگیری های رخ داده به اذعان گروه های تروریستی بیش از یک صد تروریست مسلح را به قتل برساند. 

 نقشه استان درعا/شهرهای درعا و الشیخ مسکین در کادر قرمز مشخص شده 

 به این ترتیب گروه های تروریستی، از جمله لشکر اول در اولین حضور نظامی خود در سوریه دریافت، اشتباه بزرگی کرده و ارتش سوریه به راحتی توانسته آن را فریب دهد. 

 عملیات های ارتش سوریه در استان درعا بار دیگر نشان داد که ارتش سوریه برای جبهه عملیاتی جنوب اهمیت بسیاری قائل است و آنچه این گفته را تایید می کند، ادامه عملیات های ارتش سوریه در استان درعا به ویژه در منطقه دیر العدس است که مهمترین پایگاه گروه های مسلح تروریستی در ریف استان درعا شمرده می شود. 

 بی شک یکی از دلایل گشوده شدن جبهه عملیاتی درعا از سوی گروه های مسلح تروریستی در جنوب سوریه که مورد حمایت مستقیم عربستان سعودی و رژیم صهیونیستی قرار دارند، به این دلیل بوده که ضعف و ناتوانی گروه های مسلح فعال در غوطه شرقی دمشق برای حامیان آنها به اثبات رسیده است، به ویژه آنکه ارتش سوریه در تلاش برای یکسره کردن کار در دو منطقه جوبر و دوما می باشد که مهمترین پایگاه های گروه های تروریستی مزدور عربستان و رژیم صهیونیستی در دمشق و ریف دمشق است، کشته شدن برادر زهران علوش به همراه 5 فرمانده ارشد و صف اول جیش الاسلام تایید این گفته است. 

 تلاش برای ممانعت از شکست گروه های مسلح تروریستی در دمشق و ریف دمشق به اینجا منتهی نمی شود، بلکه مرزهای اردن این روزها شاهد تحرکات گسترده ای است که طی آن عناصر مسلح با استفاده از تاریکی شب و عدم برخورداری ریف غربی درعا از نعمت برق وارد خاک سوریه می شوند و تعداد آنها به شدت در مناطق جنوبی سوریه درحال افزایش است. 

 نقشه استان قنیطره در سوریه 

 در حالی که به موازات این تحرکات در ریف دمشق و ریف درعا، ریف قنیطره نیز شاهد وقوع درگیری هایی بوده تا نشان دهد، جبهه جنوبی سوریه روزهای داغی را پیش رو خواهد داشت و در این بین اردن با توجه به از دست دادن خلبانش توسط داعش، یکی از مهمترین بازیگران این جبهه خواهد بود که پادشاهش این روزها به شدت تحت فشار افکار عمومی این کشور برای دست زدن به اقدامی علیه داعش است، شرایطی که عربستان به خوبی می تواند با تحریک اردن از آن بهره برداری کند. 

 چون ریاض به خوبی می داند، زهران علوش، مزدور سعودی نتوانسته در غوطه شرقی کاری از پیش ببرد و نبردهایش با ارتش سوریه محکوم به شکست است، بنابراین سعودی ها این بار تلاش می کنند، با توسل به اردن و بهره برداری ابزاری از آن شاید بتوانند، اهداف مورد نظر خود در سوریه را محقق کند. 

 هرچه هست، آنکه روزهای آینده آشکار خواهد شد که چه حوادثی در انتظار جبهه جنوبی سوریه است. 

 انتهای پیام/ز",8
"حمله انتحاری به یک خودرو دیپلماتیک ترکیه در کابل 
 به گزارش گروه بین الملل خبرگزاری فارس ، منابع خبری از حمله انتحاری به یک خودرو دیپلماتیک ترکیه در کابل خبر دادند. 

 طبق گزارش شبکه المیادین، در این حمله دو نفر کشته شده اند. 

 ساعتی پیش نیز پایگاه خبری تحلیلی خامه پرس در افغانستان از وقوع انفجاری نسبتاً شدید در نزدیکی سفارت ایران در کابل خبر داد و نوشت که این انفجار در ساعات اولیه امروز پنجشنبه کابل را لرزاند. 

 بلافاصله پس از این حادثه، مرضیه افخم سخنگوی وزارت امور خارجه ایران با محکوم کردن اقدام تروریستی انجام شده در خیابانِ مقابل سفارت جمهوری اسلامی ایران در کابل، از سلامت دیپلمات های ایرانی خبر داد و گفت که بر اثر این اقدام تروریستی هیچگونه آسیبی به سفارت ایران وارد نشده است . 

 انتهای پیام/ص",8
"همکاری آنکارا و پکن در سامانه دفاع موشکی ممکن است 
 به گزارش ایرنا به نقل از پایگاه خبری حریت، وزیر دفاع ترکیه این مطلب را در پاسخ به نامه 'آیتون چرای' نماینده مجلس از حزب مخالف جمهوریخواه خلق مبنی بر اینکه آیا همکاری با چین در سامانه دفاع موشکی مغایر با سیستم دفاع مشترک ترکیه و پیمان آتلانتیک شمالی ( ناتو) نمی باشد؟ عنوان کرد. 

 دولت ترکیه در سال 2013 میلادی در مناقصه ای یک شرکت چینی را برای ساخت سامانه دفاع ضد موشکی به ارزش 4/3 میلیارد دلار انتخاب کرد که موجب انتقاد کشورهای غربی به ویژه آمریکا شد و تاکنون این تصمیم به مورد اجرا گذاشته نشده است. 

 وزیر دفاع ترکیه گفت: سامانه دفاع موشکی با همکاری چین در چارچوب سیستم داخلی ترکیه در نظر گرفته شده و ارتباطی با سیستم مشترک ناتو در خاک ترکیه ندارد و با سامانه فعلی ناتو در ترکیه تداخلی نخواهد داشت. 

 خاورم ** 2010**1613",8
"بی اعتنایی یهودیان دانمارک به دعوت مهاجرت نتانیاهو 
 یهودیان دانمارک با درخواست بنیامین نتانیاهو، نخست وزیر اسرائیل برای مهاجرت به اراضی اشغال مخالفت کرده اند. 

 سخنگوی جامعه یهودیان دانمارک در واکنش به دعوت نتانیاهو از یهودیان این کشور برای مهاجرت به سرزمین های اشغالی گفت: ما دانمارکی هستیم و در دانمارک باقی خواهیم ماند. 

 در پی حمله به کنیسه ای در کپنهاگ، پایتخت دانمارک، نخست وزیر رژیم اسرائیل از یهودیان آن کشور خواست به سرزمین های اشغالی مهاجرت کنند. 

 این دومین باری است که نتانیاهو ظرف کمتر از یک ماه گذشته از یهودیان اروپا دعوت کرده است که به فلسطین اشغالی مهاجرت کنند. 

 وی نخست پس از حمله خونین پاریس موجب مرگ 17 نفر از جمله چهار یهودی شد از یهودیان اروپا خواست کشور خود را ترک کرده و سرزمین های اشغالی را برای زندگی انتخاب کنند. 

 دعوت نتانیاهو شرم آور است 

 با این حال دعوت نخست وزیر رژیم اسرائیل انتقاد جوامع یهودی اروپا را به دنبال داشته است. یهودیان اروپا می گویند درخواست های نتانیاهو بیش از آن که تسکین بخش باشد، ننگ آور است. 

 رئیس انجمن یهودیان اروپا ماه گذشته با انتقاد شدید از چنین دعوت هایی این اقدام را عامل تضعیف و به خطر انداختن منافع یهودیان اروپا دانست. 

 خاخام مناخیم مارگولین، رئیس انجمن یهودیان اروپا، در پی حملات پاریس در اوایل ژانویه گفت: اکثریت عمده یهودیان اروپا قصد مهاجرت به اسرائیل را ندارند. این نوع اقدامات اسرائیل به شدت به منافع جوامع یهودی که باید از حق زندگی ایمن در هر کجا برخوردار باشند، لطمه می زند. 

 این در حالی است که دانمارک چند روز پیش صحنه دو جنایت ناشی از نفرت بود. حمله اول روز شنبه در حالی انجام شد که یک مهاجم مسلح به کافه تریا یی در کپنهاگ که محل نشستی با حضور طراح کاریکاتور ضد اسلامی بود تیراندازی کرد. در این حادثه یک مرد کشته و سه افسر پلیس مجروح شدند. 

 پیش از این حمله در حادثه ای جداگانه، یک مرد در اثر اصابت گلوله به سر وی در نزدیکی کنیسه ای در مرکز شهر کشته شد. 2 پلیس نیز در جریان این تیراندازی که در ساعات اولیه یکشنبه روی داد مجروح شدند. 

 پلیس کپنهاگ سپس مدعی شد که مظنون اصلی این حملات را کشته است. 

 م ص/م ف",8
"غرب با متهم کردن روسیه به ایجاد بی ثباتی در بالکان، به دنبال اخاذی از مسکو است 
 به گزارش گروه بین الملل خبرگزاری فارس ، راهکار جدیدی در جنگ تبلیغاتی علیه روسیه بکار گرفته شده است: اتهامات بی پایه و اساس علیه روسیه این است که گویا مسکو درصدد وخیم کردن اوضاع در منطقه بالکان است که بدون اینهم وضعیت با ثباتی ندارد و هدف از آن هم این است تا از این طریق توجه کشورهای اروپایی را از اوکراین دور سازد. 

 به نوشته روزنامه وزگلاد ، چنین ادعایی هم از سوی آنگلا مرکل صدراعظم آلمان، هم جان کری وزیر خارجه آمریکا و هم برخی رسانه های گروهی معتبر جهانی مطرح شده است. ضمن اینکه بعید نیست که صحبت بر سر یک اخاذی پیش پا افتاده باشد. 

 ایوان کراستیف رئیس مرکز راهکار لیبرال بلغارستان در مقاله ای در نشریه معتبر بین المللی فاینشنال تایمز به جهان غرب در خصوص خطر بی ثباتی اوضاع در منطقه بالکان هشدار داده و متهم این مسئله را نیز معرفی کرده که مسلما روسیه است. 

 به عقیده وی، منطقه بالکان ممکن است عرصه ای برای بازی و مانور دادن مسکو گردد که هم اکنون چندان بزرگ نبوده و برای اعمال فشار بر اروپا ضروری است. بدین ترتیب منطقه بالکان، این حیات خلوت برای وارد کردن فشار بر کشورهای اروپایی مورد استفاغده قرار گرفته است. 

 کراستیف معتقد است که بحران کنترل شده در بالکان برگ برنده ای در دست روسیه در مذاکرات مربوط به حل و فصل اوکراین خواهد شد. به گفته وی، چند سناریوی احتمالی روند اوضاع بدین ترتیب است: اول، خارج کردن پولهای شرکتهای روسی از بانک های محلی منطقه که در این صورت امکان ورشکستگی و نارضایتی مردمی از دولتهای غربگرای منطقه وجود دارد. سناریوی دوم، حمایت از تمایل جمهوری سربسکایا برای استقلال یافتن از بوسنی که خطر شکاف داخلی و بروز جنگ را به همراه دارد. همچنین امکان وجود ارتباط الیگارش های بلکان با روسیه نیز نمایان است و اینکه اقتصاد این منطقه بشدت وابسته به گاز و نفت روسیه است. 

 دلایل برای پیدا شدن این مقاله واضح است: جان کری وزیر خارجه آمریکا به صوفیه، پایتخت بلغارستان سفر کرده بود و در جریان آن چنین ادعایی از سوی وی هم مطرح شده بود. وی گفته بود: روسیه مثل گذشته سعی در دخالت در امور داخلی کشورهای ثالث را دارد تا بر آنها کنترل داشته باشد و دلایلی وجود دارد که روسیه از طریق مالی یا کمک های دیگر سعی در دخالت در سیاست داخلی بلغارستان را دارد . البته مسلما چنین دلیل و مدرکی نیز در این رابطه ارائه نکرده است. ضمن اینکه یکی از اهداف جان کری در این سفر کمک به عدم وابستگی بلغارستان به منابع انرژی روسیه بود. 

 به نوشته این روزنامه، مشخص است که منطق حاکم بر مقاله کراستیف آن است که بروکسل و واشنگتن می خواهند با کمک، بویژه با پول، به کشورهای منطقه بالکان (بخصوص بلغارستان) آنها را از اهداف شوم کرملین بترسانند و آنها را به تابعیت از سیاست های خود ترغیب کنند. پیش از این نیز خانم مرکل گفته بود که روسیه ظاهرا سعی دارد تا برخی کشورهای منطقه بالکان را از لحاظ اقتصادی و سیاسی به خود وابسته کند. 

 این در حالی است که روسیه در امور منطقه بالکان حتی کمتر از آنچه باید دخالت می کند و بخصوص این کار را از طرقی انجام نمی دهد که غرب فعالانه از آنها استفاده می کند. در این رابطه باید هر یک از کشورهای منطقه را بطور جداگانه بررسی کرد. یونان؟ اصلی ترین تهدید برای آن بحران اقتصادی، سیل مهاجرین از آفریقا و شکل تمایلات تند داخلی است. بلغارستان؟ باز هم مشکلات اقتصادی و رشد تعرفه های گمرکی که در این بین روسیه دستور العمل روشنی پیشنهاد کرد، ولی دولت بلغارستان از طرف واشنگتن و بروکسل از تقویت نفوذ روسیه در منطقه ترسانده شد. ترکیه؟ سیاست دولت طیب رجب اردوغان همینطور هم باعث نگرانی کشورهای اروپایی است، چه رسد به ارتباط آن با روسیه. در حال حاضر هم مقامات مسکو و آنکارا به دلیل منافع مشترک به یکدیگر نزدیک شده اند و مدتهاست که دیگر کسی نمی تواند اراده خویش را بر اردوغان تحمیل کند، نه روسیه، نه آمریکا و نه اتحادیه اروپا که بسیار تمایل چنین امکانی را دارند. کرواسی؟ مسکو و زاگرب روابط کاری عادی بدون دخالت در امور داخلی یکدیگر دارند. اخیرا در این جمهوری رئیس جمهوری جدیدی انتخاب شده که خط مشی طرفدار واشنگتن و طرفدار بروکسل در این کشور را متوقف خواهد کرد که اگر این مسئله به بی ثباتی اوضاع در منطقه منجر شود، دیگر به روسیه ربطی ندارد. 

 بغیر از این کشورها صربستان و بوسنی باقی می مانند: صربستان از متحدان تجاری قدیمی روسیه است که از زمان قدرت گرفتن نیروهای ملی گرا، آشکارا خط مشی به سمت اتحادیه اروپا در پیش گرفته است. البته این یک انتخاب صرفا سیاسی نیست و همه مردم این کشور ضمن علاقه به حفظ روابط با مسکو، به سمت همگرایی با اتحادیه اروپا گرایش دارند. سطح روابط اقتصادی بین روسیه و صربستان چنان است که تحریم های اعمال شده از سوی اتحادیه اروپا آسیب جدی به اقتصاد این کشور وارد کرده و مردم این کشور را به خیابان خواهد کشاند و اروپا نیز با توجه به جانبداری از کوزوو، خود به خوبی می داند که باید صربستان را به حال خود رها کرده و زیاد به این کشور فشار نیاورد. 

 در رابطه با بوسنی باید گفت که حمایت از جدایی طلبان صرب، اصلا به نفع روسیه نیست. با این دلیل ساده که در مجموع سیستم دیتون بطور موثر سارایوو را از عضویت در ناتو بیمه می کند. ضمن اینکه روسیه و جمهوری سربسکایا واقعا روابط مشخصی دارند که این امکان را فراهم می کند تا آنها هرچند ثروت زیادی ندارند، ولی در آرامش زندگی کنند. 

 در مجموع به اتهامات جدید وارده به روسیه که هیچ پایه و اساس منطقی پشت سر ندارد، نباید چندان توجه کرد و این مسئله تنها راهی برای اخاذی از سوی بازیگران بزرگ غربی است. البته اخاذی اقتصادی یک مشکل عینی است که خسارات ناخواسته از مبارزه واشنگتن و بروکسل با تلاش های مسکو تنها بر تجار منطقه بالکان آسیب خواهد رساند و بلغارستان هم اگر در برابر این اعمال فشار سر فرود آورد، مقصر خودش است. 

 انتهای پیام/ق",8
"پارلمان کوزوو با 73 رای موافق به دولت جدید رای اعتماد داد 
 بگزارش ایرنا از رسانه های خبری بالکان،عیسی مصطفی رهبر حزب اتحادیه دمکراتیک که به عنوان نخست وزیر جدید انتحاب شد در نشست روز سه شنبه پارلمان اعضای کابینه خود را که متشکل از 19 نفر در سمت های معاون نخست وزیری و وزیر فعالیت دارند، معرفی کرد. 

 در ترکیب دولت جدید کوزوو؛ هاشم تاچی رهبر حزب دموکراتیک و نخست وزیر پیشین به عنوان قائم مقام و وزیر امور خارجه و همچنین کویتیم سالی از حزب اتحادیه دموکراتیک و برانیمر ستویانوویچ شهردار کنونی شهر گراچانیتسا از صرب های کوزوو به عنوان معاونین نخست وزیر انتخاب شدند. 

 صرب های کوزوو در دولت جدید مسئولیت 3 وزارت را در کنار معاون نخست وزیری بر عهده دارند. 

 عیسی مصطفی و هاشم تاچی رهبران دو حزب سیاسی 'اتحادیه دموکراتیک' و 'دموکراتیک' در کوزوو پس از گذشت 6 ماه از انتخابات پارلمانی روز دوشنبه (17 آذر ماه) توافق نامه ائتلافی را برای تشکیل دولت جدید امضا کردند. 

 در دولت جدید عیسی مصطفی رهبر اتحادیه دموکراتیک از اپوزیسیون بعنوان نخست وزیر و هاشم تاچی رهبر حزب دموکراتیک و نخست وزیر پیشین به عنوان معاون اول نخست وزیر و وزیر امور خارجه انتخاب شدند. 

 حزب دموکراتیک به رهبری هاشم تاچی نخست وزیر پیشین در دولت جدید افزون بر معاون اول نخست وزیری و وزیر امور خارجه، مسئولیت وزارت های ائتلاف اروپایی، آموزش و پرورش، بهداشت و درمان، توسعه اقتصادی، صنایع و بازرگانی، زیر ساختاری، کار و امور اجتماعی و کشاورزی را بر عهده دارند. 

 حزب اتحادیه دمکراتیک و دیگر احزاب سیاسی ائتلافی که در انتخابات پارلمانی در یک فهرست انتخاباتی شرکت کرده بودند در دولت جدید افزون بر مقام نخست وزیری مسئولیت وزارت های کشور، نیروهای امنیتی کوزوو، دارایی، فرهنگ و ورزش، طرح و برنامه ریزی و بودجه و وزارت دادگستری را بر عهده دارند. 

 احزاب جامعه های غیر آلبانیایی تبار در کوزوو نیز در دولت جدید وزارت برای بازگشت آورگان و جنگ زدگان، وزارت خودمختاری حکومت های محلی و وزارت خدمات عمومی را در دست دارند. 

 خاطر نشان می شود که 'کادری وسلی' در نشست پارلمان کوزوو در روز دوشنبه 17 آذر بعنوان رییس پارلمان انتخاب شد. 

 عیسی مصطفی نخست وزیر جدید کوزوو در معرفی اعضای کابینه خود توسعه اقتصادی، مبارزه با فساد مالی، و مبارزه با تروریسم و گروه های جنایی سازمان یافته را از اولویت های دولت جدید خواند و گفت که این ائتلاف در جهت رفاه مردم کوزوو و حل و فصل معضلاتی که کوزوو در مسیر ائتلاف اروپایی با آن مواجه است گام برمی دارد. 

 وی همچنین با اشاره به اینکه دولت جدید برای رسیدن به اهداف خود برای رفاه جامعه و توسعه اقتصادی و مراحل ائتلافی تلاش خواهد داشت، تاکید کرد که وی با احزاب مخالف در پیشبرد اهداف دولت همکاری می کند. 

 اختلافات سیاسی بین احزاب اپوزیسیون و حزب ائتلاف حاکم در کوزوو بر سر قدرت پس از انتخابات زودهنگام پارلمانی در 18 خرداد امسال موجب شده است که چرخش های سیاسی و اقتصادی در کوزوو متوقف شود و به مراحل ائتلاف اروپایی کوزوو و صربستان و همچنین مذاکرات برای عادی سازی روابط بلگراد و پریشتینا لطمه وارد شود. 

 تشکیل نشدن نهادهای جدید اجرایی در کوزوو در طی 6 ماه گذشته از برگزاری انتخابات زودهنگام پارلمانی لطمه زیادی را به لحاظ اقتصاد و سیاسی به این کشور وارد کرده است. 

 کوزوو با معضلات اقتصادی بزرگی رو به رو است و تلاش دارد که با پیشروی در روند پیوستن به اتحادیه اروپا و برداشتن گام های مثبت در مذاکرات عادی سازی روابط بین بلگراد و پریشتینا تا حدودی بر این مشکلات فائق آید. 

 پارلمان کوزوو در سال 2008 میلادی بطور یکجانبه از صربستان اعلام استقلال کرد. 

 مقامات صربستان بارها تاکید کرده اند که تحت هیچ شرایطی اعلام یکجانبه استقلال کوزوو را به رسمیت نخواهند شناخت. 

 اروپام**1**436**1856",8
"اروپا برای مقابله تبلیغاتی با روسیه، تلویزیون روس زبان تأسیس می کند 
 به گزارش گروه بین الملل خبرگزاری فارس ، وزیر خارجه لیتوانی امروز (جمعه) به خبرگزاری ریانووستی گفت که اتحادیه اروپا در راستای تقویت ارتباطات رسانه ای خود، امکان راه اندازی شبکه تلویزیونی روس زبان را در ماه مارس بررسی می کند. 

 این شبکه های تلویزیونی بناست کشورهای شرق اتحادیه را زیر پوشش خود بگیرند. 

 به گفته لیناس لینکویشس وزیرخارجه لیتوانی، موضوع شبکه تلویزیونی روس زبان، پس از نشست اضطراری وزرای خارجه کشورهای عضو اتحادیه اروپا، در روز پنجشنبه به بحث گذاشته شد و البته به دلیل کمبود زمان، درباره جزییات آن گفتگویی صورت نگرفت. 

 شبکه های تلویزیونی روسیه، بارها از سوی کشورهای عضو اتحادیه اروپا، به تفسیر مغرضانه وقایع اوکراین متهم شده اند. در سال گذشته، کشورهای لیتوانی و لتونی، بر سر راه پخش بسیاری از کانال های روسی حوزه خود، اعمال محدودیت کردند. 

 در دسامبر 2014، ادگار رینکویش وزیر خارجه لتونی، اعلام کرد که کشورش در تلاش است اتحادیه اروپا را متقاعد کند که برای راه اندازی شبکه روسی خالی از پروپاگاندا ، بودجه کنار بگذارد. 

 انتهای پیام/ق",8
"تقویت همکاری های دوجانبه بین برزیل و ونزوئلا 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، نیکلاس مادورو و دیلما روسف رؤسای جمهور ونزوئلا و برزیل طی نشستی در پلانالتو کاخ ریاست جمهوری برزیل در برازیلیا پایتخت این کشور ضمن بحث در مورد تقویت و گسترش همکاری های 2جانبه در مورد مسائلی مانند کشاورزی و تجارت نیز گفت و گو کردند؛ آن ها همچنین در این نشست بر اهمیت تحکیم وحدت بین کشورهای آمریکای لاتین و حوزه کارائیب تأکید کردند. 

 این نشست اولین دیدار رسمی روسف با رئیس جمهوری از یک کشور آمریکای جنوبی پس از آن که در روز پنجشنبه اول ژانویه (11دی 93) در مجلس ملی برزیل برای آغاز دور دوم ریاست جمهوری خود سوگند یاد کرد، بود. 

 پس از این اتمام این نشست مادورو طی مصاحبه ای مطبوعاتی اعلام کرد: برزیل با افزایش سرمایه گذاری در ونزوئلا به کشور ما کمک خواهد کرد تا به تقویت بخش های صنعتی و تکنولوژیکی خود بپردازیم. 

 وی در ادامه بیان کرد: هدف ما این است که روابط خود را با دیگر کشورهای آمریکای لاتین عمیق تر کرده و به توسعه صنعتی کشورمان و افزایش سرمایه گذاری با سازمان مرکوسور پرداخته و همکاری های 2جانبه خود با برزیل را تقویت کنیم؛ کشورهای عضو سازمان مرکوسور شامل آرژانتین، برزیل، پاراگوئه، اروگوئه و ونزوئلا هستند که کشورهای عضو پیوسته این سازمان نیز عبارتند از شیلی، بولیوی، کلمبیا، اکوادور و پرو و کشورهای ناظر این سازمان نیز مکزیک و نیوزیلند هستند. 

 رئیس جمهور ونزوئلا تصریح کرد که در مورد افت قیمت نفت و طرح های اقتصادی خود در سال 2015 با رئیس جمهور برزیل گفت و گو کرده است؛ ونزوئلا یکی از بزرگترین صادرکنندگان نفت در جهان و یکی از اعضای با نفوذ سازمان کشورهای صادر کننده نفت (اوپک) می باشد. 

 مادورو اظهار کرد که قصد دارد با استفاده از کاهش قیمت بین المللی نفت به ایجاد انگیزه در کل کشور برای شرکت در طرح های اقتصادی خود کمک کند که به طور عمده در تنوع منبع درآمد این کشور و شکست دادن جنگ اقتصادی که ونزوئلا با آن روبرو است، مؤثر می باشد. 

 وی همچنین از روسف برای اعلام همبستگی برزیل با ونزوئلا در برابر تحریم هایی که اخیرا دولت آمریکا علیه این کشور اتخاذ کرده تشکر و قدردانی کرد؛ سازمان هایی از قبیل آلبا ، اوناسور و مرکوسور به همراه چندین کشور آمریکای لاتین به حمایت از ونزوئلا در برابر تحریم های ایالات متحده آمریکا پرداخته اند. 

 مادورو روز پنجشنبه اول ژانویه (11دی 93) دیداری کوتاه با جو بایدن معاون رئیس جمهوری آمریکا که در مراسم تحلیف ریاست جمهوری روسف که نمایندگانی از 100 کشور و 14 سازمان بین المللی نیز در آن حضور داشتند برقرار کرد. 

 رؤسای جمهور ونزوئلا و برزیل همچنین توافق کردند که هر 3 ماه یکبار دیداری داشته باشند همانطور که لوئیس ایناسیو لولا دا سیلوا رئیس جمهور سابق برزیل و هوگو چاوز رئیس جمهور فقید ونزوئلا این کار را انجام می دادند. 

 رئیس جمهور برزیل همچنین در نظر دارد دیدارهایی را با استفان لوفون نخست وزیر سوئد و لی که چیانگ نخست وزیر چین ترتیب دهد. 

 انتهای پیام/",8
"اوکراین محور رایزنی وزیر خارجه انگلیس در استونی 
 به نقل از خبرگزاری اسپوتنیک، فیلیپ هاموند، وزیر امور خارجه انگلیس در جریان سفر یک روزه خود به استونی با کیت پنتوس - رزیمانوس، وزیر خارجه استونی درباره درگیری ها در شرق اوکراین گفت وگو خواهد کرد. 

 وزارت خارجه انگلیس در بیانیه ای اعلام کرد: هاموند با همتای خود دیدار خواهد کرد تا درباره روابط استونی - انگلیس، مسائل سیاست خارجی از جمله درگیری میان روسیه و اوکراین، مقابله با داعش و آینده اتحادیه اروپا گفت وگو کند. از جمله دیگر مسائلی که در دستور کار هاموند و وزیر خارجه استونی قرار دارد، همکاری در زمینه امنیت ساییری و ارزیابی اقدامات علیه گروه تروریستی داعش است. 

 وزیر خارجه انگلیس همچنین با رئیس کمیته های روابط خارجی و اتحادیه اروپای استونی و نیز فرمانده کل نیروهای دفاعی استونی و نیز فرمانده کل نیروهای دفاعی استونی دیدار خواهد کرد. 

 در سال جاری و سال گذشته میلادی، اتحادیه اروپا، آمریکا و سایر کشورهای متحد یک سری تحریم هایی را علیه روسیه اعمال کردند و بهانه آنها حمایت مسکو از شبه نظامیان جدایی طلب روس گرا در شرق اوکراین بود. کرملین با رد اتهام های مطرح شده، تاکید دارد که در مسائل داخلی کی یف دخالتی ندارد و سیاست ناکارآمد تحریم ها موجب حل اختلافات شرق اوکراین نمی شود. 

 دانلود فایل مرتبط با خبر :",8
"اولاند: اهداف تروریست ها در حملات کپنهاگ و پاریس یکسان است 
 به گزارش گروه بین الملل خبرگزاری فارس ، در پی تیراندازی های اخیر کپنهاگ دانمارک، رئیس جمهور فرانسه در اظهاراتی اهداف این حملات و حملات ژانویه اخیر پاریس را یکسان ارزیابی کرد. 

 به نوشته روزنامه فرانسوی فیگارو ، فرانسوآ اولاند رئیس جمهور فرانسه در اظهاراتی در خصوص تیراندازی های اخیر شهر کپنهاگ پایتخت دانمارک اعلام کرد: اهداف حملات دانمارک و حملات ژانویه گذشته پاریس یکسان بوده اند. 

 وی افزود: ما به خوبی شاهد آن هستیم که ارتباطی میان این حملات وجود دارد اما این ارتباط ارتباط شبکه ای نیست بلکه عزم تروریست ها برای براندازی ما، ارزش های ما، آزادی، قانون، و حفاظت از تمامی شهروندان صرفنظر از دین و مذهب آنهاست. 

 اظهارات رئیس جمهور فرانسه پس از آن صورت گرفت که وی روز یکشنبه بمنظور ابراز همدردی و همبستگی با دولت و مردم دانمارک به سفارت دانمارک در پاریس رفته بود. 

 فردی ناشناس روز شنبه گذشته در یک کنیسه در مرکز شهر کپنهاگ پایتخت دانمارک تیراندازی کرد و پس از تیراندازی از صحنه فرار کرد. 

 پلیس دانمارک اعلام کرد که در این حمله یک نفر براثر اصابت گلوله به سرش کشته شد و دو نیروی پلیس نیز زخمی شدند. 

 این در شرایطی روی داد که رسانه های دانمارکی روز شنبه نیز از تیراندازی به سمت یک تجمع در شهر کپنهاگ و کشته شدن یک نفر و زخمی شدن سه تن دیگر در این حمله خبر دادند. 

 این حمله به تجمع موسوم به هنر و توهین به ادیان در کپنهاگ انجام شد و در این حمله کاریکاتوریست هتاک دانمارکی جان به در برد. 

 موضع گیری پرسش برانگیز غرب و از جمله مقامات فرانسوی نسبت به حملات اخیر در حالی صورت می گیرد که آنها نسبت به کشته شدن 3 دانشجوی مسلمان در آمریکا سکوت اختیار کرده و واکنشی به این کشتارها نشان نداده اند. 

 اواخر هفته گذشته، سه دانشجوی مسلمان در چپل هیل مورد اصابت گلوله قرار گرفته و کشته شدند اما مقامات غربی یا فرانسوی واکنشی به این حادثه نشان ندادند. 

 پوشش خبری کشته شدن این سه جوان مسلمان به اندازه ای ضعیف بود که یکی از خبرنگاران روزنامه انگلیسی ایندیپندنت گزارش کرد که اگر کاربران شبکه های اجتماعی جنایت چپل هیل را منتشر نمی کردند، آیا رسانه ها به آن می پرداختند؟ و اگر قاتل جنایت چپل هیل یک مسلمان بود عملکرد رسانه های دنیا چگونه بود؟ 

 انتهای پیام/م",8
"هماهنگی کامل قاهره و طرابلس در مبارزه با داعش 
 به گزارش خبرگزاری مهر، عبدالله الثنی نخست وزیر لیبی در گفتگو با روزنامه مصری الیوم السابع اعلام کرد دلیل اصلی فعالیت گروههای تروریستی در خاک لیبی محدودیت توان نظامی لیبی در مقایسه با مصر است. 

 وی همچنین اظهار داشت جامعه جهانی از حمایت لیبی در مبارزه با تروریسم شانه خالی می کند. 

 نخست وزیر لیبی ضمن اشاره به حملات هوایی مصر علیه مواضع داعش در لیبی اظهار داشت که میان مصر و لیبی در خصوص این حملات هماهنگی کامل وجود دارد. 

 الثنی همچنین از شورای امنیت خواست که قطعنامه ای را درباره لغو ممنوعیت تسلیح ارتش لیبی صادر کند.",8
"انتقاد مادورو از دیدار رؤسای جمهوری سابق آمریکای لاتین با اپوزیسیون ونزوئلا 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، فیلیپه کالدرون ، سباستین پینیه را و آندرس پاسترانا رؤسای جمهور راست گرای سابق مکزیک، شیلی و کلمبیا قصد دارند در جلسه ای که توسط گروه اپوزیسیون ونزوئلا موسوم به میز وحدت دموکراتیک در 26 ژانویه (6 بهمن 93) در کاراکاس پایتخت این کشور برگزار می گردد شرکت کنند. 

 نیکلاس مادورو رئیس جمهور ونزوئلا به شدت از هدف 3 رئیس جمهور سابق آمریکای لاتین برای دیدار با گروه اپوزیسیون این کشور انتقاد کرد. 

 رؤسای جمهور راست گرای سابق آمریکای لاتین قرار است علاوه بر حضور در جلسه گروه اپوزیسیون ونزوئلا با لئو پولدو لوپز رهبر این گروه که به جرم ایجاد فتنه های عمومی، توطئه، صدمه به اموال عمومی و خصوصی و همچنین ایجاد آتش سوزی در راهپیمایی 12 فوریه سال گذشته (23 بهمن 92) در زندان به سر می برد دیدار کنند. 

 مادورو اعلام کرد: در ونزوئلا آزادی بیان وجود دارد و همواره نیز وجود خواهد داشت؛ ما به حضور 3 رئیس جمهور سابق آمریکای لاتین در کشورمان خوشامد می گوییم اما آن ها باید بدانند که اگر در جلسه گروه اپوزیسیون شرکت کنند به حمایت از یک گروه تروریستی متهم می شوند. 

 وی افزود: من به رؤسای جمهور سابق مکزیک، شیلی و کلمبیا می خواهم بگویم که آن ها می توانند به ونزوئلا بیایند اما باید بدانند که قصدشان از حضور در این کشور که حمایت از یک گروه راست گرا که از سوی دولت به رسمیت شناخته نشده و خواستار ایجاد یک کودتای خونین و گروهی متشکل از افراد خرابکار است روشن خواهد شد. 

 هدف رهبران سابق راست گرای آمریکای لاتین برای حضور در جلسه گروه اپوزیسیون ونزوئلا موسوم به میز وحدت دموکراتیک بحث در مورد نقض حقوق بشر در این کشور آمریکای جنوبی است؛ این جلسه قرار است توسط ماریا ماچادو یکی از رهبران گروه اپوزیسیون که در درگیری ها و آشوب های متعدد این گروه در فواصل ماه های فوریه و می سال گذشته (بهمن 92 تا خرداد 93) که مرگ 43 نفر را در برداشت نقش داشته برگزار گردد. 

 آمار و ارقام ارائه شده توسط سازمان های غیر دولتی مکزیک نشان می دهد که کالدورن در دوران ریاست جمهوری خود مبارزه های گسترده ای را با قاچاقچیان مواد مخدر و کارتل های قاچاق در این کشور انجام داده که درگیری های خونین پس از آن مرگ 120 هزار نفر را در برداشته است؛ کالدرون در سال 2006 با وجود ادعاهای گسترده از بی نظمی های انتخاباتی و تقلب، رئیس جمهور مکزیک شد که این موضوع ماه ها تظاهرات گسترده در مکزیکو سیتی پایتخت این کشور را در برداشت. 

 پینیه را تاجر میلیاردر شیلی که در زمان آگوستو پینوشه دیکتاتور نظامی سابق این کشور رهبری گروه راست گرای این کشور را بر عهده داشت و یکی از متحدان نزدیک پینوشه در طول 17 سال دیکتاتوری وی بود بخش زیادی از دارایی های خود را مدیون وی می باشد. 

 پینیه را در دوران ریاست جمهوری خود در شیلی توسط سازمان های حقوق بشر برای واکنش به خشونت آمیز پلیس این کشور علیه تظاهرات دانشجویی و همچنین اعتراضات گروه بومی ماپوچه مورد انتقاد قرار گرفته بود. 

 انتهای پیام/",8
"روسیه و قبرس در زمینه نظامی - دریایی همکاری می کنند 
 به گزارش ایرنا به نقل از دفتر مطبوعاتی کاخ کرملین، دیدار ولادیمیر پوتین و نیکاس آناستیاسدیس روز چهارشنبه در اقامتگاه ریاست جمهوری روسیه در حومه مسکو انجام گرفت. 

 روسای جمهوری دو کشور در پایان این دیدار برنامه سه ساله اقدامات مشترک روسیه و قبرس را امضا کردند. 

 به گزارش رسانه های روسی، وزرای خارجه روسیه و قبرس هم موافقت نامه همکاری نظامی دریایی میان دو کشور را امضا کردند. 

 برنامه همکاری های مسکو و نیکوزیا در عرصه های آموزش، علوم و فرهنگ از دیگر اسناد امضا شده در دیدار سران روسیه و قبرس بود. 

 دو طرف همچنین توافقنامه همکاری روسیه و قبرس در مبارزه با قاچاق مواد مخدر و مبارزه با تروریسم را امضا و رییس بانک مرکزی روسیه هم با رییس کمیسیون اوراق بهادار و سهام قبرس یادداشت تفاهم به امضا رساندند. 

 سران روسیه و قبرس در این دیدار در خصوص طیف وسیعی از موضوعات همکاری های دوجانبه و مسایل مهم بین المللی و منطقه ای گفت وگو و تبادل نظر کردند. 

 مناقشه اوکراین و مساله سوریه ازجمله مسایل مورد بحث روسای جمهوری روسیه و قبرس بود و دو طرف بر حل و فصل مسالمت آمیز این مسایل تاکید کردند. 

 دفتر مطبوعاتی ریاست جمهوری روسیه جزییات توافقات همکاری نظامی میان روسیه و قبرس را اعلام و منتشر نکرده اما برخی رسانه های خبری گفتند که قبرس برای استفاده روسیه از امکانات پایگاه دریایی این کشور اعلام آمادگی کرده است. 

 اروپام*5*391 ** 1095",8
"پکن: گزارش ها درباره کمک چین به هک کردن سونی، غیرمسئولانه است 
 به گزارش گروه بین الملل خبرگزاری فارس به نقل از رویترز، چین هرگونه دخالت و یا کمک این کشور در حمله سایبری به یک شرکت آمریکایی را رد کرد. 

 سخنگوی وزارت خارجه چین روز سه شنبه در پاسخ به سوالی درباره حمله سایبری به شرکت آمریکایی سونی پیکچرز هرگونه دخالت پکن و یا کمک آن به هک کردن این شرکت آمریکایی را رد کرد. 

 هوآ چوآنیینگ گفت: گزارش های خبری مبنی بر اینکه چین به هک کردن سونی کمک کرده، ""غیرمسئولانه"" هستند . 

 اظهارنظر این مقام چینی به دنبال اظهارات اخیر مقامات آمریکایی مطرح شد که در آن مقامات واشنگتن بدون متهم کردن چین، از پکن خواستند هر کدام از هکرهای کره شمالی را که در چین اقدام به حمله سایبری می کنند، شناسایی کرده و در صورت پیدا کردنشان، آنعا را به کره شمالی بازگرداند. 

 انتهای پیام/",8
"اعتصاب سراسری در نپال 
 خبرگزاری آریا-هزاران نفر در نپال در اعتراض به روند تدوین قانون اساسی جدید این کشور اعتصاب کردند. 
 به گزارش خبرگزاری آریا به نقل از واحد برونمرزی، هزاران نفر در سراسر نپال و ""کاتماندو"" پایتخت این کشور با برگزاری اعتصاب سراسری و تظاهرات خواستار بازنگری در قانون اساسی نپال شدند. 
 در نتیجه اعتصاب عمومی در نپال، بازارها، حمل و نقل عمومی ، مدارس و صنایع این کشور تعطیل شده است. 
 بر اساس این گزارش، نیروهای امنیتی نپال به طور گسترده در مناطق مختلف پایتخت به ویژه مناطق حساس مستقر شده اند. 
 نیروهای امنیتی نپال از ورود خبرنگاران به برخی از شهرها جلوگیری کردند. 
 پلیس نپال همچنین حدود پنجاه نفر را که در طراحی اعتصاب سراسری در این کشور دخیل بودند بازداشت کرد. 
 مردم و احزاب مخالف نپال بر این نکته تاکید دارند که مسائل مورد اختلاف درزمینه قانون اساسی جدید مانند دولت ائتلافی، تشکیل دولت، مسائل مربوط به دستگاه قضایی و سیستم رای گیری باید بر اساس توافق و اجماع میان همه احزاب حل شود. 
 درگیری و اختلاف شدید میان احزاب مخالف و حاکم در نپال تا کنون مانع از تدوین قانون اساسی جدید این کشور شده است.",8
"دانمارک تدابیر ضد تروریستی جدیدی اتخاذ کرد 
 به گزارش خبرگزاری آسوشیتدپرس، از جمله این تدابیر جدید در دانمارک تقویت روند جمع آوری اطلاعات داخلی و خارجی است. 

 دانمارک در حالی خبر از تقویت تدابیر ضد تروریستی در این کشور داده است که اخیرا در شهر کپنهاگ پایتخت این کشور حمله تروریستی رخ داد که دو کشته و پنج زخمی برجای گذاشت. 

 دولت دانمارک به دنبال این حادثه، تهیه طرح هایی در مورد تقویت امور ضد تروریستی را آغاز کرد. 

 این در حالی است که فرانسه نیز به دنبال حملات تروریستی اخیر در شهر پاریس از اتخاذ تدابیر ضد تروریستی در این کشور خبر داده بود. 

 نخست وزیر دانمارک اعلام کرد، طرح ضد تروریستی جدید شامل اختصاص بودجه 56 میلیون دلاری برای تقویت نظارت و رهگیری فعالیت های شهروندان دانمارکی که می خواهند به گروه تروریستی داعش بپیوندند، است. تقویت اقدامات آژانس اطلاعات داخلی از دیگر موارد این طرح است. 

 نخست وزیر دانمارک گفت: تهدیدها همچنان در حال تغییر هستند. 

 اروپام**9234**1613",8
"گروهک الشباب یا رانده شدگان از سومالی 
 به گزارش خبرگزاری دفاع مقدس، ""الشباب"" نام گروهی از شبه نظامیان اسلام گرای سومالی است که به القاعده پیوسته و به سازمان یافته ترین و بزرگ ترین متحد القاعده در شرق قاره آفریقا تبدیل شده است. الشباب در سال های اخیر مناطق وسیعی از سومالی را تحت کنترل گرفته بود. در دو سال گذشته، نیروهای اتحادیه آفریقا، شهرهای بزرگ را از دست الشباب خارج کرده اند. با این حال این گروه هنوز تهدیدی برای دولت مرکزی سومالی است. از طرفی جامعه جهانی این متحد القاعده را به عنوان تهدیدی تروریستی برای امنیت منطقه می شناسد. 

 اعضای الشباب چه کسانی هستند؟ 

 گروه الشباب که در عربی به معنی جوانان است در سال 1384 به وجود آمد. این گروه تندرو در آغاز شاخه جوانان گروهی به نام اتحادیه دادگاه های اسلامی سومالی بود که در حال حاظر منحل شده است. این گروه در آن سال ها علیه حکومت مرکزی و ارتش اتیوپی که در حمایت از دولت وقت وارد خاک سومالی شده بود می جنگید.گزارش های زیادی از پیوستن نیروهای جهادی خارجی به الشباب منتشر شده است. الشباب مانند طالبان قوانین شریعت اسلامی و مجازات هایی مانند سنگسار و قطع اعضای بدن را اجرا می کنند. 

 الشباب چه بخش هایی از سومالی را کنترل می کند؟ 

 با وجود آنکه الشباب کنترل بیشتر شهرها را در سومالی از دست داده، اما احکامی که صادر می کند که همچنان در مناطق روستایی اجرا می شود. 

 نیروهای الشباب در تابستان 1390 از موگادیشو، پایتخت سومالی بیرون رانده شدند و یک سال بعد بندر کیسمایو در جنوب موگادیشو را هم از دست دادند. 

 کیسمایو برای الشباب اهمیت زیادی داشت چون هم امکان پشتیبانی از مناطق تحت کنترل آنها را فراهم می کرد و هم با گرفتن مالیات از محموله های تجاری پول به دست می آوردند. 

 نیروهای اتحادیه آفریقا که از دولت سومالی حمایت می کنند تصرف این دو منطقه را یک پیروزی بزرگ خواندند. با این وجود الشباب همچنان در مناطقی که از دست داده عملیات انتحاری انجام می دهد. 

 الشباب که به اعتقاد برخی کارشناسان دربرابر قدرت آتش نیروهای اتحادیه اروپا دست به عملیات ایذایی می زند، از چند جهت تحت فشار نیروهای خارجی است. کنیا، که الشباب را متهم به گروگان گرفتن گردشگران خارجی می کند، نیروهایش را در سال 1390 وارد خاک سومالی کرد و یک جبهه در جنوب تشکیل داد. نیروهای اتیوپی هم از غرب وارد سومالی شدند. این دو کشور زیر پرچم اتحادیه آفریقا و به دنبال تامین امنیت منطقه هستند. 

 رهبر الشباب کیست؟ 

 احمد عبدی غودان که با عنوان ""مختار أبو الزبیر"" هم شناخته می شود رهبر این گروه است. او اهل سومالی لند، منطقه ای در شمال سومالی است که اعلام خودمختاری کرده است. 

 گزارش هایی از اختلاف نظر میان رهبری و بدنه عملیاتی الشباب منتشر شده است. جنگجویان الشباب حدود 7 تا 9 هزار نفر و بیشتر اهل جنوب سومالی هستند. الشباب وجود این اختلاف های قومی را رد می کند. 

 احمد عبدی غودان، برخلاف معمول بیشتر گروه های جهادی در پیام ویدئویی فرستاده و چهره اش شناخته شده است. 

 حدود شش سال پیش، عدن هاشی فرح از رهبران سابق الشباب در حمله هوایی آمریکا کشته شد. 

 الشباب چه ارتباطی با گروه های اسلامی دیگر دارد؟ 

 الشباب زمستان پارسال به القاعده پیوست. رهبر این گروه در یک ویدئو گفت که گروهش متعهد به پیروی از رهبر القاعده، ایمن الظواهری است. 

 این دو گروه سوابق طولانی در همکاری دارند و مشخص شده که جنگجویان خارجی به همراه الشباب در سومالی می جنگند. پارسال رهبران الشباب یکی از اعضای القاعده را که برای کمک رسانی به جنگ زدگان مناطق تحت کنترل اسلامگراها به سومالی آمده بود، همراهی کردند. ظاهرا این عضو القاعده، ابو عبدالله المهاجر شهروند آمریکا و از مهره های مهم القاعده بوده است. 

 مقام های آمریکایی معتقدند، نیروهای القاعده بعد از کشته شدن اسامه بن لادن و در تلاش برای فرار از افغانستان و پاکستان، به سومالی پناه می برند. 

 آیا الشباب به هدف های خارج از سومالی هم حمله می کند؟ 

 حدود سه سال پیش این گروه مسئول دو بمب گذاری انتحاری در کامپالا، پایتخت اوگاندا شناخته شد. در این حمله 76 نفر که برای تماشای فینال جام جهانی 2010 فوتبال جمع شده بودند کشته شدند. دلیل این حمله همکاری ارتش اوگاندا با اتحادیه آفریقا برای نبرد در سومالی بود. 

 همچنین یک سال بعد از حمله های 11 سپتامبر، احتمال می رود حمله انتحاری در مومباسا، شهر ساحلی کنیا، توسط گروه های مرتبط با القاعده داخل خاک سومالی طرح ریزی شده باشد. این حمله علیه اهداف اسرائیلی بود. 

 گزارش هایی از رفت و آمد شببه نظامیان به نایروبی، پایتخت کنیا حتی برای درمان منتشر شده است. تحلیلگران می گویند اعضای الشباب بدون بازرسی از مرز می گذرند. 

 متحدان الشباب چه کسانی هستند؟ 

 اریتره، تنها متحد منطقه ای الشباب شناخته می شود که برای مقابله با نفوذ دشمن دیرینه اش، اتیوپی، از این گروه حمایت می کند. اریتره اتهام مسلح کردن الشباب را رد می کند. 

 در سال 2006، اتیوپی با حمایت آمریکا نیروهایش را به خاک سومالی فرستاد تا با گروه های تندروی اسلامی مقابله کند. سه سال بعد این کشور بعد از تلفات سنگین نیروهایش از سومالی خارج شد. 

 اتیوپی بعد از ورود دوباره ارتشش به سومالی در سال 2011 اعلام کرد که مناطقی که تصاحب کرده را به اتحادیه آفریقا تحویل می دهد. 

 وضع دولت سومالی چطور است؟ 

 حسن شیخ محمود، رئیس جمهوری فعلی سومالی، یک دانشگاهی و فعال سیاسی سابق است. او پارسال توسط پارلمان جدید سومالی و تحت یک روند صلح با پشتیبانی سازمان ملل انتخاب شد. 

 پیش از او شیخ شریف شیخ احمد، شبه نظامی سابق، رئیس جمهوری سومالی بود. او در دوران سه ساله ریاست جمهوریش به فساد مالی در توزیع کمک های بین الملی متهم بود. 

 سومالی یک کشور ناکام است. این کشور در 20 سال اخیر هیچ حکومت ملی کارآمدی نداشته و در این مدت محدوده مرزهایش میدان جنگ گروه های مختلف بوده است. 

 ناامنی مشکل اصلی مردم سومالی بوده و هست و به همین دلیل زمانی که الشباب ظهور کرد، با وعده برقراری امنیت میان مردم هوادار پیدا کرد. 

 اما مشروعیت الشباب، دو سال پیش با رد کمک های غذایی غرب تضعیف شد. 

 این گروه مدافع اسلام وهابی است که ریشه در عربستان سعودی دارد. اما بیشتر مردم سومالی اهل سنت و صوفی هستند. الشباب که با برداشت های غیر وهابی از اسلام مخالف است، تعداد زیادی از زیارتگاههای صوفیان را تخریب کرد. این اقدام باعث کاهش بیشتر محبوبیت و مشروعیتش شد. 

 از پارسال با تشکیل دولت جدید و خارج شدن موگادیشو و شهرهای دیگر از تسلط الشباب، بسیاری از سومالیایی ها از تبعید بازگشته اند و پول و مهارت هایشان را به کار گرفته اند. 

 حالا در سومالی خشک شویی و خدمات جمع آورزی زباله به راه افتاده و امیدها برای برخاستن این کشور شاخ آفریقا، از خاکستر دو دهه جنگ پررنگ شده است. 

 گروهکی که زنان مخالف خود را قطع عضو می کند 

 این گروهک تروریستی هیچ گونه سیاستی برای جذب جوانان آفریقایی نداشته و تنها عامل سیطره ان بر مردم موگادیشا ، ایجاد رعب و وحشت در میان جمعیت غیر نظامی می باشد. الشباب گرد هم آیی عمومی توسط مردم ، در شهر های تحت سیطره خود را ممنوع اعلام کرده و به نوعی بر هر کجا که حاکم می شود ، حکومت نظامی بر قرار می کند . 

 زنانی که با این گروهک تروریستی همراهی نکنند با جرایمی هم چون شلاق و قطع عضو مواجه می شوند. اعضای این گروهک تروریستی تحت تاثیر تفکرات وهابیت قرار دارند.",8
"شکست کابینه اسرائیل، روند به رسمیت شناختن فلسطین را تسریع می کند 
 به گزارش گروه بین الملل خبرگزاری فارس ، ریاض المالکی وزیر خارجه فلسطین اعلام کرد که تحولات کنونی سرزمین های اشغالی و انتخابات زودهنگام ( جزئیات بیشتر) از یکسو باعث راستگراتر شدن ائتلاف حکومتی این رژیم در آینده می شود اما از سوی دیگر باعث می شود به روند به رسمیت شناختن فلسطین از طرف کشورهای مختلف شدت داده شود. 

 المالکی در گفت وگو با روزنامه الایام فلسطین، گفت: این تحولات بر قصد فلسطین برای رجوع به شورای امنیت با هدف تعیین سقف زمانی پایان اشغالگری اسرائیل تاثیری نخواهد گذاشت. 

 وی در واکنش به برکناری زیپی لیونی وزیر دادگستری و یائیر لاپید وزیر دارایی از کابینه توسط نتانیاهو نیز گفت : ما از مدتها پیش اینچنین روزی را می دیدیم. نتانیاهو خطی نژادپرستانه برای ائتلاف خود در منطقه تعریف کرده است و به دنبال تقویت اسرائیل به عنوان دولتی نژادپرست است و این وضعیت از جمله نتایج اقدامات آپارتاید گونه اسرائیل است. 

 سه شنبه شب نتانیاهو پس از بالا گرفتن اختلافات در مورد شکست جنگ غزه و نیز قانون کشور یهوید اسرائیل زیپی لیونی وزیر دادگستری و یائیر لاپید وزیر دارایی را از کابینه اخراج کرد و خواستار انتخابات زودهنگام شد. 

 انتهای پیام/ص",8
"راهپیمایی گسترده آرژانتینی ها در حمایت از فرناندز /دور اول مذاکرات کوبا و آمریکا/سفر وزیر دفاع روسیه به آمریکای لاتین 
 به گزارش خبرنگار دفتر منطقه ای خبرگزاری فارس در آمریکای لاتین ، تظاهرات گسترده آرژانتینی ها در حمایت از فرناندز ، دور اول مذاکرات کوبا و آمریکا، سفر وزیر دفاع روسیه به آمریکای لاتین، مخالفت انجمن یهودیان آرژانتین با حاشیه سازان پرونده آمیا، افزایش قیمت نفت در ونزوئلا و هشدار رئیس جمهور ونزوئلا نسبت به توطئه های سفارت آمریکا از مهم ترین اخبار آمریکای لاتین در هفته گذشته است. 

 تظاهرات گسترده آرژانتینی ها در حمایت از فرناندز +تصاویر 

 هزاران تن از مردم آرژانتین در حمایت از مواضع رئیس جمهور خود طی کودتای نرم علیه دولت این کشور، تظاهرات گسترده ای برگزار کردند. 
 تظاهرات اپوزیسیون آرژانتین علیه دولت یک ماه پس از مرگ نیسمن 

 اپوزیسیون و گروه های ضد دولتی آرژانتین درست یک ماه پس از مرگ دادستان ویژه پرونده آمیا اقدام به برگزاری تظاهراتی علیه دولت این کشور آمریکای جنوبی کردند. 
 فرناندز: در آرژانتین قانون فرمانروایی می کند 

 رئیس جمهور آرژانتین در مراسم فعال سازی یکی از مراکز هسته ای این کشور گفت: در این کشور آمریکای جنوبی، قانون فرمانروایی می کند و به حقوق بشر احترام گذاشته می شود. 
 حمایت گروه همبستگی سوریه از مردم ونزوئلا 

 گروه همبستگی سوریه طی جلسه ای با مقامات سفارت ونزوئلا در این کشور اعلام کرد در طول شرایط اخیر و مشکلات فعلی ونزوئلا از مردم این کشور حمایت خواهد کرد. 
 دور اول مذاکرات کوبا و آمریکا پشت درهای بسته برگزار شد 

 دور اول مذاکرات نمایندگان ایالات متحده آمریکا و کوبا در وزارت خارجه این کشور آمریکای لاتین، پشت درهای بسته برگزار شد. 
 تظاهرات کلمبیایی ها در اعتراض به خشونت علیه کودکان در این کشور 

 کلمبیایی ها در اعتراض به اعمال خشونت علیه کودکان، در شهرهای مختلف این کشور تظاهرات بر پا کردند. 
 جشن خیابانی در هائیتی 20 کشته برجای گذاشت 

 دست کم 20 نفر در مراسم جشن های خیابانی هائیتی بر اثر برق گرفتگی جان خود را از دست دادند. 
 تاسف کشورهای آمریکای لاتین برای توقف طرح مهاجرت آمریکا 

 مکزیک، هندوراس، گواتمالا و ال سالوادور ضمن صدور بیانیه های جداگانه تاسف خود را نسبت به توقف تدابیر مهاجرتی اوباما از سوی قاضی این کشور ابراز کردند. 
 مشاور رئیس جمهور کوبا: سیاست آمریکا علیه کوبا غیرمنطقی، پوچ و خصمانه است 

 مشاور رئیس جمهور کوبا و وزیر سابق فرهنگ این کشور اعلام کرد که سیاست ایالات متحده آمریکا علیه کوبا غیرمنطقی، پوچ و خصمانه است. 
 آمریکا بررسی موضوع آمیا در مذاکرات هسته ای ایران را نپذیرفت 

 ایالات متحده آمریکا درخواست آرژانتین برای بررسی موضوع آمیا در مذاکرات هسته ای ایران و 1+5 را رد کرد. 
 رئیس جمهور پرو 5 وزیر کابینه دولت خود را تغییر داد 

 رئیس جمهور پرو پس از کاهش 22 درصدی محبوبیت خود در بین مردم این کشور و فشار اپوزیسیون، 5 وزیر کابینه دولت خود را تغییر داد. 
 محکومیت قتل تبعه مکزیکی از سوی پلیس آمریکا 

 سناتورها و نمایندگان مکزیکی با صدور بیانیه ای قتل هموطن خود به دست پلیس ایالات متحده آمریکا را به شدت محکوم کردند. 
 آرژانتین: موضوع آمیا در مذاکرات ایران و 1+5 بررسی شود 

 وزیر خارجه آرژانتین با ارسال نامه ای به آمریکا و رژیم صهیونیستی خواستار بررسی موضوع آمیا در نشست ایران و 1+5 شد. 
 حمایت مورالس در برابر جنگ سیاسی علیه فرناندز 

 رئیس جمهور بولیوی اعلام کرد ما امروز در جنگ سیاسی و کودتای قضایی که علیه دولت فرناندز به راه انداخته اند از وی حمایت می کنیم. 
 27 فوریه دور دوم مذاکرات کوبا و آمریکا 

 به گزارش وزارت خارجه کوبا، این کشور و آمریکا دور دوم مذاکرات خود درباره از سرگیری روابط دیپلماتیک بین این دو کشور را هفته آینده برگزار خواهند کرد. 
 کودتای نرم آمریکا علیه آرژانتین 

 مرکز نظامیان برای دموکراسی آرژانتین (سمیدا) با صدور بیانیه ای اعلام کرد که آرژانتین هدف کودتایی نرم از سوی ایالات متحده آمریکا قرار گرفته است. 
 بحران آتش سوزی در جنگل های شیلی+تصاویر 

 بر اساس گزارش دولت شیلی، 11 آتش سوزی فعال در جنگل های 7 منطقه این کشور وجود دارد که وضعیت 4 مورد از آن ها بحرانی است. 
 معترضان پاراگوئه ای گذرگاه های مرزی این کشور را بستند 

 کارگران مرزی پاراگوئه با بستن گذرگاه های این کشور به برزیل و آرژانتین و به تعلیق درآوردن تمام سرویس های موجود در منطقه اعلام اعتصاب کرده و تأکید کردند که قادر به سازگاری با قوانین جدید دولت این کشور نمی باشند. 
 مخالفت انجمن یهودیان آرژانتین با حاشیه سازان پرونده آمیا 

 انجمن مدنی و یهودی موسوم به حافظه فعال آرژانتین تصمیم اخیر اپوزیسیون این کشور مبنی بر برگزاری راهپیمایی ضددولتی علیه رئیس جمهور آرژانتین را رد کرده و به مخالفت با آن برخاست. 
 تلاش کوبا و آمریکا در احیای روابط بین دو کشور 

 وزیر خارجه کوبا طی دیدار با سه سناتور آمریکایی به بحث پیرامون احیای روابط دیپلماتیک بین دو کشور و لغو هرچه سریعتر تحریم های اقتصادی موجود علیه کوبا پرداخت. 
 بارش شدید باران و طوفان در آرژانتین 7 کشته بر جای گذاشت+تصاویر 

 به گزارش منابع دولتی آرژانتین، بارش شدید باران و طوفان در ایالت کوردوبا این کشور تاکنون 7 کشته و 1 ناپدید شده بر جای گذاشته است. 
 بزرگترین مرکز تجاری ریو دو ژانیرو طعمه حریق شد+تصاویر 

 نوا آمریکا که به دلیل برخورداری از اجناس متنوع با قیمت های مناسب یکی از بزرگترین و شلوغ ترین مراکز تجاری ریو دو ژانیرو در برزیل به شمار می رود در شعله های آتش سوخت. 
 کشته شدن 74 مکزیکی در پی خشونت پلیس در آمریکا 

 به گزارش وزارت امور خارجه مکزیک، دست کم 74 مکزیکی از سال 2006 میلادی تاکنون به دلیل اقدامات خشونت آمیز نیروهای پلیس آمریکا، جان خود را از دست داده اند. 
 بارش شدید باران در بولیوی 17 هزار خانواده را بی خانمان کرد 

 بارش شدید باران در بولیوی از آغاز سال 2015، 25 کشته و حدود 17 هزار خانواده بی خانمان بر جای گذاشته است. 
 فرناندز: تمام فشارهای ضد دولتی را تحمل می کنم 

 رئیس جمهور آرژانتین اعلام کرد که فشارهای ضد دولتی را با اقتدار هر چه بیشتر و بدون اینکه تسلیم شود تحمل خواهد کرد. 
 افزایش قیمت نفت در ونزوئلا 

 وزارت نفت و معادن ونزوئلا گزارش داد، قیمت هر بشکه نفت در این کشور در طول هفته جاری 2.41 دلار در مقایسه با دوره قبل افزایش یافته است. 
 رئیس جمهور اکوادور: اتهامات علیه فرناندز بی ثباتی در آرژانتین را دنبال می کند 

 رئیس جمهور اکوادور تنها دلیل اتهامات وارد شده به کریستینا فرناندز رئیس جمهور آرژانتین درباره پرونده آمیا را ایجاد بی ثباتی در این کشور اعلام کرد. 
 کارشناس نظامی روس: اپوزیسیون آرژانتین با حمایت آمریکا مرگ نیسمن را رقم زده است 

 یکی از کارشناسان نظامی روس می گوید اپوزیسیون آرژانتین با حمایت مالی ایالات متحده آمریکا، مرگ آلبرتو نیسمن دادستان ویژه پرونده آمیا را رقم زده است. 
 مادورو نسبت به توطئه های سفارت آمریکا در ونزوئلا هشدار داد 

 رئیس جمهور ونزوئلا ضمن ارائه جزئیات دیگری در رابطه با کودتای موجود در کشورش و هشدار نسبت به توطئه های آمریکا علیه دولت خود اعلام کرد که یکی از مشاوران سفارت آمریکا خط مشی کودتای ونزوئلا را تنظیم و آماده می کند. 
 وزیر خارجه بولیوی: اوباما و مورالس بدون پیش شرط با یکدیگر مذاکره کنند 

 وزیر خارجه بولیوی اعلام کرد که رؤسای جمهور این کشور و آمریکا باید بدون هیچ پیش شرطی با یکدیگر به میز مذاکره بنشینند. 
 اولین واکنش سازمان ملل به ناپدید شدن 43 دانش آموز مکزیکی 

 سازمان ملل در اولین واکنش خود نسبت به ناپدید شدن دانش آموزان مکزیکی از دولت این کشور خواست که یک واحد از متخصصین را برای بررسی و تحقیق درباره عاملان این جنایات ایجاد کند. 
 کوبا و روسیه همکاری های نظامی خود را افزایش می دهند 

 کوبا و روسیه از افزایش همکاری های نظامی خود خبر داده و اعلام کردند که قصد دارند تصمیماتشان در حوزه امنیت ملی و بین المللی را با یکدیگر به اشتراک بگذارند. 
 جزئیات دیگری از کودتای ضد دولتی در ونزوئلا منتشر شد 

 دولت ونزوئلا جزئیات جدیدی درباره کودتای ضددولتی موجود در این کشور و اسامی چندین نظامی همدست در این پرونده را افشا کرد. 
 20 کشته و 30 زخمی در پی تصادف یک قطار با اتوبوس در مکزیک 

 تصادف شدید یک قطار باربری و اتوبوسی در شهر آناهوئاک مکزیک، دست کم 20 کشته و 30 زخمی بر جای گذاشت. 
 رئیس جمهور اروگوئه: پناهندگان گوانتانامو در اروگوئه از مشکلات اجتماعی رنج می برند 

 رئیس جمهور اروگوئه اعلام کرد که زندانیان گوانتانامو که در این کشور پناهنده شده اند از پیامدهای زندگی منزوی خود در زندان رنج می برند و دچار مشکلات اجتماعی هستند. 
 کشف بیش از 5 هزار جسد در گورهای جمعی کلمبیا 

 بر اساس آمارهای رسمی در کلمبیا طی 9 سال اخیر، بیش از 5 هزار جسد در گورهای جمعی این کشور یافت شده اند. 
 سناتورهای آمریکایی خواستار پایان تحریم های کوبا شدند 

 سناتورهای کنگره آمریکا ضمن ارائه لایحه آزادی صادرات به کوبا خواستار پایان دادن به تحریم های کشورشان علیه کوبا شدند. 
 انتقاد اکوادور از تلاش های آمریکا در افزایش آتش جنگ در اوکراین 

 اکوادور ضمن محکوم کردن سیاست های جنگ طلبانه آمریکا در جهان اعلام کرد امیدوار است با توجه به توافقات به دست آمده در روزهای اخیر، واشنگتن از تلاش های خود در افزایش آتش جنگ در اوکراین و همچنین سایر کشورهای دنیا نیز دست بردارد. 
 نویسندگان آمریکایی: سازمان سیا چه گوارا را به قتل رسانده است 

 بر اساس اسنادی که اخیرا توسط دو نویسنده آمریکایی در کتاب چه کسی چه را کشت منتشر شده ، سازمان سیا مسئول قتل چه گوارا مبارز انقلابی آمریکای لاتین بوده است. 
 اورتگا دیدگاه استعمارگرانه آمریکا در پورتوریکو را محکوم کرد 

 رئیس جمهور نیکاراگوئه دیدگاه استعمارگرانه آمریکا در پورتوریکو را محکوم کرد. 
 آرژانتین: کودتایی قضایی علیه فرناندز در جریان است 

 دولت آرژانتین اعلام کرد: متهم کردن رئیس جمهور این کشور در پرونده دادستان ویژه پرونده آمیا تلاش برای ایجاد یک کودتای قضایی است زیرا اتهامات وارده از نظر قضایی اعتبار ندارد. 

 انتهای پیام/",8
"کره جنوبی به تهدیدهای همسایه شمالی پاسخ می دهد 
 وزارت دفاع کره جنوبی امروز - دوشنبه - اعلام کرد که ارتش این کشور با اقدام های تحریک آمیز کره شمالی در زمان برگزاری رزمایش سالیانه مشترک سئول و واشنگتن، مقابله می کند. 

 به گزارش ایلنا به نقل از شینهوا، کیم مین سئوک سخنگوی وزارت دفاع کره جنوبی در کنفرانسی مطبوعاتی با اعلام این که رزمایش مشترک واشنگتن و سئول ماهیت بازدارنده و دفاعی دارد، گفت که این تمرین های نظامی برای ارزیابی آمادگی برای مقابله با تهاجم احتمالی پیونگ یانگ برگزار می شود. 

 وی تاکید کرد که چنانچه کره شمالی دست به اقدام تحریک آمیزی بزند، کره جنوبی تنها نظاره گر نخواهد بود و با قدرت به آن واکنش نشان خواهد داد. 

 سخنگوی وزارت دفاع کره جنوبی در ادامه گفت که مرتبط کردن ماهیت بازدارنده این رزمایش های نظامی به روابط بین دو کره، رویکردی نادرست بوده و این رزمایش ها هیچ ارتباطی به روابط سئول و واشنگتن ندارد. 

 پایان پیام",8
"نشست سران کشورهای مرکز آفریقا درباره راه های مقابله با بوکوحرام 
 به گزارش خبرگزاری 'فرانسه'، نشست سران کشورهای با حمایت جامعه اقتصادی کشورهای مرکز آفریقا و با حضور نمایندگان چهار کشور دیگر از این قاره صبح امروز در 'یائونده' پایتخت کامرون آغاز شد. 

 به جز دو کشور کامرون و چاد، دیگر کشورهای شرکت کننده در این هم اندیشی به صورت مستقیم تحت تاثیر حملات این گروه تروریستی قرار نگرفته اند. 

 نیجریه که به دلیل ناامنی ناشی از حملات بوکوحرام انتخابات ریاست جمهوری اش را به مدت شش هفته به تعویق انداخته است، به دلیل عضویت نداشتن در جامعه اقتصادی کشورهای مرکز آفریقا، در این نشست حضور نداشت. 

 هدف از این نشست، بحث و تبادل نظر درباره یافتن راه حلی برای مقابله با گروه افراط گرای بوکوحرام عنوان شده است. 

 حاضران در این نشست عبارتند از 'پال بیا' رییس جمهوری کامرون، 'کاترین سامبا پانزا' رییس جمهوری جمهوری آفریقای مرکزی، 'ادریس دبی' رییس جمهوری چاد، 'دنیس ساسو نگوئسو' رییس جمهوری کنگو، 'تئودور اوبیانگ نگوئما' رییس جمهوری گینه استوایی و 'علی بونگو اوندیمبا' رییس جمهوری گابون. 

 دولت های آنگولا، بوروندی و جمهوری دمکراتیک کنگو نیز نمایندگان خود را به این نشست اعزام کرده اند. 

 در کنفرانس 7 فوریه (18 بهمن) نیز، سران کشورهای نیجریه، کامرون، چاد، نیجر و بنین اعلام کردند که نیرویی متشکل از 8 هزار و 700 نفر را برای مبارزه با بوکوحرام بسیج خواهند کرد. 

 طرح عملیاتی این گروه منطقه ای قرار است تقدیم شورای صلح و امنیت اتحادیه آفریقا و سپس برای تصویب به شورای امنیت سازمان ملل ارسال شود. 

 بوکوحرام که فعالیت های تروریستی اش را از سال 2009 در نیجریه آغاز کرد، دامنه این حملات را به چاد، نیجر و کامرون نیز گسترش داده است. 

 تاکنون بیش از 13 هزار نفر در حملات این گروه کشته شده اند. 

 خاورم**9156/1275",8
"عربستان سعودی، قطر و کویت حامیان سلفی گری در آسیای مرکزی 
 حسین اسوبعلی اف کارشناس مسائل سیاسی و اسلامی منطقه در گفت وگو با خبرنگار خبرگزاری فارس در دوشنبه ، نفوذ جریان های انحرافی و بخصوص سلفیت در تاجیکستان را نتیجه سیاست های اشتباهی دولت این کشور در جهت ایجاد اسلام وابسته به خود دانست. 

 وی با اشاره به حکم دادگاه عالی تاجیکستان در رابطه به منع فعالیت سلفیت به عنوان سازمان افراطی در این کشور، گفت: صدور این حکم حاکی از نگرانی دولت تاجیکستان در رابطه با این موضوع است که طی 6 سال گذشته نتوانسته کنترل کامل بر فضای دینی را تامین کند. چنانچه غیر این بود نفوذ سریع سلفی گری اتفاق نمی افتاد. این در حالی است که روحانیت رسمی تحت کنترل شدید مقامات قرار داشته و به نوعی مسئولیت کامل وضعیت مذهبی در کشور را به دوش دولت واگذار شده است. 

 اسوبعلی اف بر 2 مشکل تاکید و تصریح کرد: مشکل اول به آن بر می گردد که احتمالا دولت تاجیکستان قادر به تامین توسعه دینی در مسیر صحیح نیست و دیگری اینکه روحانیت رسمی در حقیقت شریک مناسب در امر کنترل لازم بر وضعیت مذهبی کشور نمی باشد . 

 وی ادامه داد: مشکل سوم خارج از چارچوب تعامل بین دولت و دین است، منظور وجود و فعالیت حزب نهضت اسلامی تاجیکستان می باشد. 

 وی با اشاره به اینکه آنچه تاجیکستان را با سایر کشورهای آسیای مرکزی متمایز کرده وجود حزب نهضت به عنوان تنها حزب اسلامی منطقه است، گفت: این حزب از طریق فعالیت و اقدامات خود می بایست به لحاظ شدن منافع مسلمانان تاجیکستان در تصمیم گیری های سیاسی مساعدت و تا حد زیادی به توسعه و شکل گیری محیط و وضعیت دینی کمک می کرد. با این منطق حزب نهضت اسلامی نیز باید در بحث مسئولیت مربوط به چگونگی شرایط دینی تاجیکستان خود را یکی از طرف ها می دانست. 

 به گفته وی، اما در رابطه به این موضوع می توان این نتیجه را گرفت که یا مسلمانان کشور در سیمای حزب نهضت اسلامی ظرفیتی را که قادر به تضمین منافع آن ها در زندگی اجتماعی و سیاسی تاجیکستان باشد، سراغ نگرفتند و یا طی این مدت به این حزب امکان ندادند تا با جامعه مسلمان کشور همکاری انجام دهد. 

 بنابه گفته این کارشناس مسائل آسیای مرکزی، به طور طبیعی دولت تاجیکستان به هیچ وجه علاقه مند نبود تا کنترل بر ظرفیت قوی اسلامی را که پشت سر خود طرفداران متعددی را دارد، در اختیار حزب نهضت اسلامی قرار دهد. حتی با وجود تقویت شدن جریان های افراطی در تاجیکستان و افزایش تهدیدات تروریستی برای این کشور، به نظر می رسد که مقامات تاجیک هرگز آماده سهیم کردن این حزب نهضت در امور مربوط به نظارت بر فضای مذهبی نمی باشد. حداقل اقداماتی که در راستای ایجاد موانع برای فعالیت این حزب طی سال ها و ماه های اخیر صورت می گیرد (تعطیلی دفاتر در مناطق، تعقیب و فشار روی اعضا، پخش کلیپ های علیه نهضت و...) این موضوع را تائید می کند. 

 این صاحب نظر مسائل سیاسی و اسلامی منطقه ادامه داد: در شرایطی که دولت تمام اهرم های نفوذ بر جامعه مسلمانان را در اختیار گرفته و به تدریج کنترل خود بر روحانیت را افزایش داد و از طرف دیگر زمینه برای فعالیت حزب نهضت را نیز محدود کرد، مسلمانان این کشور با یاس و ناامیدی مواجه شدند که از این فضا مراکز نسبتا قدرتمند نفوذ نظیر عربستان سعودی، کویت و قطر به نفع خود بهره برداری به عمل آوردند. بنابراین رشد سلفیت در تاجیکستان و همچنین منطقه با بحث مورد اشاره مستقیماً ارتباط داشته و در مجموع در بستر سیاست ها و منافع کلان غرب قرار گرفته است. 

 به اعتقاد اسوبعلی اف، حالا که سطح رشد سلفی گری و میزان نفوذ آن برای قدرت حاکم تاجیکستان نگران کننده شده دولت این کشور اقدام به منع فعالیت این جریان می کند. متاسفانه این اقدام دولت تاجیکستان تا حدود زیادی دیرهنگام به نظر رسیده و حکایت از آن را دارد که نخبگان حاکم این کشور مرتکب اشباه استراتژیک شده اند. یعنی ضمن کنترل کامل بر محیط دینی و محدود کردن نفوذ مخالفان اسلامی در داخل کشور، خود دولت راه برای نفوذ خارجی روی مسلمانان تاجیکستان را باز و از این طریق امکان گفت و گو و یا مخالفت را از سطح داخلی به سطح خارجی منتقل کرده است. 

 وی گفت: اکنون که بخشی از جامعه مسلمان کشور از مراکز قدرت داخلی تبعیت نمی کنند، محدود یا ممنوع کردن آنها تقریبا غیر ممکن شده است چرا که تاجیکستان نمی تواند خود را در برابر جهان خارج و اسلام منزوی نگاه دارد. معلوم است که تاجیکستان برای مقابله با نفوذ مراکز گسترش سلفی گری جهان - عربستان سعودی، قطر و کویت از امکان و توان لازم برخوردار نمی باشد. 

 بنابراین صدور حکم ممنوعیت سلفیت در تاجیکستان هنوز دلیل بیمه شدن فضای دینی این کشور نبوده و ادامه سیاست ها و اشتباهات یادشده توسط دوشنبه، می تواند همچنان زمینه برای جلب بخشی از جامعه و به خصوص جوانان به گروه های افراطی و انحرافی را فراهم کند. 

 انتهای پیام/",8
"هزینه های چند میلیارد دلاری نظامی لهستان در بحبوحه بحران در اوکراین 
 بنابرگزارش ها، ورشو،در اقدامی بی سابقه در دهه اخیر 33 میلیارد و 6 میلیون دلار ( 42 میلیارد دلار) برای به روز کردن تجهیزات نظامی خود از جمله یک سپر موشکی و سامانه های ضد هوایی و همچنین هواپیماهای بدون سرنشین هزینه کرده است. 

 بیشترین هزینه های نظامی لهستان بابت خرید 70 بالگرد چند منظوره به ارزش 2.5 میلیارد دلار است . این در حالی است که این کشور از قصد خود برای خرید نفربرهای زرهی ، زیردریایی و موشک های کروز خبر داده است. 

 گفته می شود این موشک های کروز نیروی هوایی لهستان را قادر می سازد بدون ترک حریم هوایی خود، مواضعی را در خاک روسیه هدف قرار دهد. 

 توماس سیمونیاک' وزیر دفاع لهستان، دلیل تقویت توان نظامی این کشور را واکنشی به بحران در کشور همسایه اوکراین عنوان کرد. وی همچنین از بحران در اوکراین به عنوان بزرگترین تهدید امنیتی پیشروی اروپا پس از پایان جنگ سرد نام برد. 

 توسعه ناتو در شرق اروپا 

 این اقدام در حالی است که در بحبوحه بحران در اوکراین، ناتو برای توسعه حضور نظامی خود در اروپا در تلاش است. 

 وزیران دفاع 28 کشورعضو اتحادیه اروپا روز پنج شنبه با تشکیل شش پست فرماندهی و کنترل در کشورهای استونی، لیتوانی، لتونی، لهستان، بلغارستان و رومانی موافقت کردند. 

 همچنین، ناتو تصمیم گرفت برای حمایت از کشورهای عضو در شمال شرقی و جنوب شرقی اروپا به ترتیب مقرهای جدید در غرب لهستان و رومانی تاسیس کند. 

 ائتلاف نظامی غرب از سال گذشته حضور نظامی خود در اروپای شرقی را افزایش داده و چندین رزمایش برگزار کرده است. ناتو در سال 2014 نزدیک به 200 رزمایش نظامی برگزار کرد و دبیر کل ناتو وعده داده است این رزمایش ها ادامه خواهند داشت. 

 روسیه همواره رزمایش ها و تقویت نیروی نظامی ناتو در نزدیکی مرزهای خود را محکوم کرده است. 

 سرگئی لاوروف، وزیر خارجه روسیه هفته گذشته هشدار داده است توسعه طلبی ناتو و تقویت حضور نظامی آن در شرق اروپا موجب رویارویی می شود و امنیت اروپا را تضعیف می کند. 

 ژنرال والری گراسیموف، رییس ستاد مشترک نیروهای مسلح روسیه ماه گذشته میلادی اعلام کرد مسکو قصد دارد توانایی نظامی خود را در شبه جزیره کریمه، قابلیت های نظامی خود را در کریمه، کالینگراد و قطب شمال تقویت کند. 

 روابط ناتو- روسیه 

 روابط روسیه و ناتو پس از آن تیره شد که جمهوری خودمختار کریمه پس از همه پرسی در 16 مارس سال گذشته از اوکراین جدا شد و به روسیه پیوست. ناتو پس از بحران متعاقب آن در اوکراین، تمام همکاری های عملی خود با روسیه را قطع کرد. 

 روسیه دسامبر گذشته با تصویب نسخه ی جدیدی از دکترین نظامی خود اعلام کرد افزایش حضور نظامی ناتو در منطقه یک تهدید خارجی مهم برای امنیت ملی این کشور محسوب می شود. 

 آمریکا و اتحادیه اروپا، مسکو را به حمایت از نیروهای طرفدار روسیه در شرق اوکراین متهم کرده و مسکو را هدف چندین دور تحریم قرار داده اند با این حال، روسیه قاطعانه این اتهام را رد کرده است . 

 ن ام/ م ح",8
احد وظیفه گفت: پنج شنبه آسمان پایتخت کمی ابری گاهی وزش باد در ارتفاعات افزایش ابر و بارش پراکنده خواهیم داشت و حداقل یا حداکثر دمای هوا نیز 17 و 32 درجه سانتیگراد بالای صفر خواهد بود. <br />به گزارش ایسنا، مدیر هواشناسی و هشدار سریع سازمان هواشناسی آخرین وضعیت جوی کشور را طی سه روز آینده تشریح کرد. احد وظیفه بر اساس نقشه های پیش یابی هواشناسی طی دو روز آینده در شمال غرب کشور و سواحل دریای خزر ابرناکی، رگبار باران، گاهی با رعد و برق و وزش باد پیش بینی می شود. <br />همچنین امروز سه شنبه بارش ها در شهرهای شمالی آذربایجان شرقی، اردبیل، گیلان و مازندران شدیدتر است و دریای خزر نیز مواج خواهد بود. <br />مدیر پیش بینی و هشدار سریع هواشناسی کشور با بیان اینکه روز چهارشنبه از ناپایداری در نوار شمالی کشور به طور موقت کاسته می شود، گفت: از بعد از ظهر روز پنج شنبه و طی روزهای جمعه و شنبه مجددا در شمال غرب، سواحل جنوبی دریای خزر و دامنه های البرز، ابرناکی، رگبار باران گاهی با رعد و برق، وزش باد و کاهش نسبی دما پیش بینی می شود. <br />به گفته وی طی سه روز آینده در برخی از مناطق جنوب سیستان و بلوچستان، جنوب کرمان و شمال هرمزگان در بعد از ظهر تا اوایل شب افزایش ابر، وزش باد، رگبار پراکنده یا رعد و برق دور از انتظار نخواهد بود. <br />مدیر پیش بینی و هشدار سریع هواشناسی با اشاره به وضعیت هوای تهران گفت: آسمان تهران در روز چهارشنبه کمی ابری گاهی وزش باد و در ارتفاعات افزایش ابر و در پاره ای نقاط غبار صبحگاهی را شاهد خواهد بود که حداقل و حداکثر دما برای این روز 18 و 33 درجه سانتیگراد بالای صفر پیش بینی می شود. <br />همچنین در روز پنج شنبه آسمان پایتخت کمی ابری گاهی وزش باد در ارتفاعات افزایش ابر و بارش پراکنده خواهیم داشت و حداقل یا حداکثر دمای هوا نیز 17 و 32 درجه سانتیگراد بالای صفر خواهد بود.,1
"دیدار مسعود بارزانی با رئیس جمهوری اتریش در وین 
 رئیس منطقه کردستان عراق در جریان سفر دوره ای خود به اروپا با رئیس جمهوری اتریش دیدار و در خصوص اوضاع عراق با وی بحث و گفت وگو کرد. 

 به نقل از شبکه خبری المسله، مسعود بارزانی، رئیس اقلیم کردستان عراق در سفر دوره ای خود به اروپا با هانس فیشر، رئیس جمهوری اتریش دیدار و تاکید کرد: کردها در حال حاضر دوستان زیادی دارند. 

 وی در این دیدار با رئیس جمهوری اتریش در خصوص آخرین تحولات عراق بحث و گفت وگو کرد. 

 بارزانی گفت: من با مسئولان زیادی در اروپا دیدار کرده ام وآنها تاکید کردند که از نیروهای کرد پیشمرگ برای مقابله با داعش حمایت می کنند و همچنین قهرمانی های نیروهای پیشمرگ در جنگ با داعش را ستودند. 

 بارزانی در خصوص امکان ارائه کمک های نظامی از سوی اتریش به نیروهای پیشمرگ گفت: قوانین اتریش با قوانین سایر کشورها تفاوت دارد اما مسئولان اتریشی تاکید کردند که کمک های انسانی را به اقلیم کردستان ارائه می کنند. 

 دانلود فایل مرتبط با خبر :",8
"رئیس جمهور بولیوی حملات نئولیبرال ها علیه ونزوئلا را محکوم کرد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، اوو مورالس ، رئیس جمهور بولیوی طی مصاحبه ای اختصاصی با شبکه تلویزیونی تله سور در مورد نئولیبرالیسم و سابقه طولانی امپریالیسم آمریکا در کشورهای آمریکای لاتین مطالبی بیان کرد. 

 وی افزود: جنگ اقتصادی و طرح بی ثبات سازی سیاسی علیه ونزوئلا از 15 سال گذشته با تلاش های گروه اپوزیسیون که مغایر قانون اساسی فعالیت می کنند و خواهان دست یابی به قدرت هستند، شکل گرفته است. 

 مورالس همچنین مردم ونزوئلا را به دلیل آنکه تاکنون توانسته اند، با درایت و آگاهی توطئه های سیاسی شکل گرفته در این کشور را شکست دهند، مورد تحسین قرار داد. 

 وی علاوه بر این در مورد بولیوی و تلاش این کشور برای ایجاد یک دموکراسی مردمی سخن گفت و تصریح کرد: قبلا منابع طبیعی منطقه آندین، در آمریکای جنوبی در دست شرکت های چند ملیتی بود. 

 مورالس اظهار داشت: پس از 20 سال توانستیم به دموکراسی در کشورمان بهبود بخشیده و اقتصاد خود را تقویت کنیم. 

 وی در ادامه گفت: در حال حاضر سیاست اجرایی در بولیوی از خارج یا توسط آمریکا دیکته نمی شود و ما قوانین بومی مربوط به کشور خود را به کار می گیریم. 

 رئیس جمهور بولیوی افزود: جامعه کشورهای آمریکای لاتین و کارائیب (سلاک) که در هفته های آتی اجلاسی را در کاستاریکا برگزار می کند، سازمانی منطقه ای است که بدون دخالت آمریکا فعالیت می کند. 

 مورالس همچنین پیروزی حزب چپ گرای ائتلافی یونان (سیریزا) در انتخابات پارلمانی اخیر را به مردم این کشور تبریک گفت و اعلام کرد: آزادی دموکراتیک مردم در اروپا از یونان آغاز شده است. 

 وی همچنین بیان کرد: امیدوار است با کشورهای آفریقایی در زمینه مبارزه علیه امپریالیسم به روابط عمیق تری دست یابد. 

 مورالس همچنین از تلاش هایی که اخیرا در بولیوی برای تجدید باورهای بومی در بخش های اقتصادی و سیاسی این کشور صورت گرفته تجلیل کرد. 

 انتهای پیام/",8
"کمک مالی و نظامی اوگاندا به دولت سودان جنوبی در بحبوبه جنگ داخلی این کشور 
 به گزارش خبرنگار بین الملل خبرگزاری موج، چند روز پس از توافق نظامی سودان جنوبی و اوگاندا که به نیروهای اوگاندایی اجازه حضور در این کشور برای مدت چهار ماه دیگر داده شد، هفت هزار نیروی دیگر اوگاندا وارد سودان جنوبی شدند. 
 در همین حال رهبران شورش داخلی سودان جنوبی اقدام اوگاندا را نقض آشکار معاملات آتش بس قبلی که میان دو طرف امضا شده بود، دانستند. 
 رئیس جمهور سودان جنوبی و معاون وی که از اواسط دسامبر 2013 در حال نبردند، در آدیس آبابا، پایتخت اتیوپی پس از مذاکرات به آتش بس دست یافتند. ولی در شرایط کنونی رهبران شورشی تصمیم اوگاندا را از رده خارج کردن این توافق می دانند. 
 هم اکنون اوگاندا بیش از 16 هزار سرباز در سودان جنوبی مستقر کرده است. همچنین شورشیان مدعی اند اوگاندا 900 میلیون دلار بابت هزینه های نظامی دولت سودان جنوبی هزینه کرده است. اوگاندا تاکید کرده است تا زمانی که یک نیروی امنیتی منطقه ای با توان نظامی کافی در سودان جنوبی حضور نیابند، این کشور را ترک نمی کنند. 
 در همین راستا اتیوپی روز پنجشنبه اعلام کرد در ماه آینده میلادی نیروهای حافظ صلح به سودان جنوبی اعزام می شوند.",8
"ترکمنستان و قزاقستان همکاری های فیمابین را گسترش می دهند 
 به گزارش خبرنگار خبرگزاری فارس در عشق آباد به نقل از بی نیوز ، مختومقلی آق مراداف سفیر ترکمنستان در قزاقستان و حبیت الله یعقوب اف رئیس مجلس این کشور در ملاقاتی که شب گذشته در مجلس قزاقستان صورت گرفت، در مورد همکاری های دو جانبه بخصوص در زمینه سوخت و انرژی، کشاورزی، حمل و نقل و ارتباطات تبادل نظر کردند. 

 بنا به این گزارش، رئیس مجلس قزاقستان سطح روابط میان آستانه و عشق آباد را مثبت ارزیابی و تاکید کرد: روابط صمیمانه سران 2 کشور دوست و همسایه به پیشرفت و گسترش مناسبات دوجانبه میان قزاقستان و ترکمنستان تحرک خاصی می بخشد و سال جدید میلادی(2015) فصل جدید از همکاری های میان 2 کشور در همه عرصه های تعاملات و مراودات دوجانبه و منطقه ای ایجاد خواهد شد. 

 سفیر ترکمنستان و رئیس مجلس قزاقستان در جریان این ملاقات همکاری های بین مجالس 2 کشور را نیز بررسی و بر گسترش همکاری های فیمابین تاکید کردند. 

 در اوائل دسامبر سال گذشته میلادی(2014) رئیس جمهور قزاقستان به منظور انجام سفر رسمی و حضور در مراسم افتتاحیه خط راه آهن ایران- ترکمنستان – قزاقستان به عشق آباد سفر کرد و در جریان این سفر روسای جمهور 2 کشور 4 سند همکاری امضاء کردند. 

 ترکمنستان، قزاقستان و ایران هم اکنون قصد دارند خط راه آهن مذکور را به صورت عملی به صورت کامل راه اندازی کنند و میزان حمل و نقل و ترانزیت کالا را به صورت قابل ملاحظه ای افزایش دهند. 

 انتهای پیام",8
"البرز منتظر بارش پراکنده برف و باران 
 منصور رحمانیان امروز در گفت وگو با خبرنگار فارس در کرج اظهار داشت: همان گونه که پیش تر پیش بینی شده بود، روزهای پایانی هفته گذشته و ابتدایی هفته جاری، آسمان استان البرز صاف تا کمی ابری بود. 

 وی تصریح کرد: این شرایط موجب پایداری وضعیت جوی و ایجاد شرایط وارونگی جوی شد و به همین دلیل طی روزهای شنبه و یکشنبه شاهد افزایش آلاینده های جوی و کاهش کیفیت هوا در البرز هستیم. 
 این مسئول افزود: همچنین در این مدت دمای هوا در مناطق مختلف البرز از جمله کرج 1 تا 3 درجه افزایش داشته و برای روز دوشنبه حداکثر دما در کرج 12 درجه بالای صفر و حداقل دما 1 درجه بالای صفر پیش بینی می شود. 
 رحمانیان در پاسخ به پرسش خبرنگار فارس در کرج مبنی بر اینکه آیا احتمال بارش باران و برف در این هفته وجود دارد، گفت: بر اساس نقشه های پیش یابی و تحلیل داده های علمی، از عصر روز دوشنبه سامانه بارشی جدیدی آسمان البرز را تحت تاثیر قرار می دهد. 
 وی تصریح کرد: بر این اساس برای روزهای پایانی هفته انتظار آسمانی نیمه ابری تا ابری و بارش های پراکنده را داریم. 

 مدیرکل اداره هواشناسی استان البرز گفت: این بارش ها در ارتفاعات و مناطق مرتفع استان البرز از جمله شهرستان طالقان و توابع به صورت برف پیش بینی می شود. 
 رحمانیان اظهار داشت: با توجه به کاهش کیفیت هوا و افزایش آلاینده های جوی، در روزهای آینده افراد مسن، کودکان و بیماران باید از تردد غیرضروری در سطح شهر به ویژه مناطق پرتردد، خودداری کنند. 
 وی تصریح کرد: امیدواریم با ورود سامانه بارشی فوق، شاهد بارش باران و برف باشیم و بتوانیم بخشی از کمبود آب در استان البرز را جبران کرده و همچنین هوای پاکی را استشمام کنیم. 

 انتهای پیام/2302/ک20",1
"کلیه پروازهای میان مراکش ولیبی به حالت تعلیق درآمد 
 به گزارش خبرگزاری رویترز دولت مراکش روز دوشنبه اعلام کرد: تمامی پروازها میان شهرهای مراکش و لیبی به حالت تعلیق در آمد همچنین حریم هوایی مراکش به دلیل نگرانیهای امنیتی در برابر هواپیماهای لیبی بسته شده است. 

 بیانیه ی وزارت کشور مراکش علت این تصمیم را نبود استانداردهای بینالمللی در فرودگاه لیبی اعلام کرده است اما گمان میرود این تصمیم در پی حملات هوایی جنگندههای مصری به پایگاههای گروه تکفیری داعش در لیبی صورت میگیرد. 

 گروه تروریستی موسوم به دولت اسلامی عراق و شام ( داعش) روز یکشنبه ویدئویی منتشر کرد که بر اساس آن21 مسیحی مصری به دست عوامل این گروه سربریده می شوند. دولت مصر پس از آن پایگاههای داعش را بمباران کرد. 

 ا س ن / ح ر ب",8
هوای استان گرم تر می شود به گزارش گروه استان های باشگاه خبرنگاران جوان از بیرجند؛ کارشناس هواشناسی استان گفت: <br/><br/> طی 24ساعت آینده در برخی نقاط استان از جمله شهرستان های قاین،اسدیه و زهان احتمال رگبار پراکنده پیش بینی می شود. <br/><br/> نخعی افزود:طی 24ساعت گذشته میزان بارندگی ها در زهان 9میلی متر،حاجی آباد 4میلی متر،قاین و درمیان1میلی متر بوده است. <br/><br/> لازم به ذکر است دمای فعلی بیرجند16درجه سانتی گراد است که نسبت به روز گذشته 2درجه افزایش داشته است. <br/><br/> انتهای پیام/غ,1
"تماس تلفنی اوباما با پوتین و پوروشنکو 
 رئیس جمهوری آمریکا پیش از برگزاری نشست مینسک با همتایان روس و اوکراینی خود تلفنی گفتگو کرد. 

 به نقل از خبرگزاری فرانسه، باراک اوباما رئیس جمهوری آمریکا طی تماسی تلفنی با ولادیمیر پوتین رئیس جمهوری روسیه وضعیت اوکراین را مورد بررسی قرار داد. 

 بنا بر اعلام کاخ سفید، شدت گرفتن درگیری ها در شرق اوکراین و حمایت مسکو از جدایی طلبان از جمله محورهای این گفتگو بوده است. بر این اساس اوباما بار دیگر بر لزوم حفظ حاکمیت و تمامیت ارضی اوکراین تاکید کرده و در مورد عواقب ادامه بحران اوکراین به پوتین هشدار داده است. 

 خبرگزاری آلمان نیز از تماس تلفنی اوباما با پترو پوروشنکو رئیس جمهوری اوکراین خبر داد. در این تماس که شب گذشته و پیش از برگزاری مذاکرات صلح اوکراین در پایتخت بلاروس انجام گرفت، دو طرف از توافقنامه صلح پیشنهادی آلمان-فرانسه برای حل بحران اوکراین استقبال کردند. 

 بنا بر اعلام کاخ سفید پوروشنکو و و اوباما از روسیه خواسته اند به تعهدات خود در توافقنامه مینسک در ماه سپتامبر پایبند باشد. اوباما همچنین در مورد ادامه حمایت های واشنگتن از کی یف با اختصاص کمک های مالی به پوروشنکو اطمینان داده است.",8
"بان کی مون حملات کپنهاگ را محکوم کرد 
 دبیرکل سازمان ملل متحد، حملات مرگبار درپایتخت دانمارک را به شدت محکوم با مردم و مقامات دانمارک اعلام همبستگی کرد. 

 به گزارش باشگاه خبرنگاران به نقل از خبرگزاری فرانسه، بان کی مون، دبیرکل سازمان ملل متحد، روز یکشنبه حملات مرگبار در کپنهاگ، پایتخت دانمارک را به شدت محکوم کرد و دفاع از آزادی بیان و رواداری را خواستار شد. 

 ""استفان دوجاریچ""، سخنگوی بان کی مون اعلام کرد "" دبیرکل سازمان ملل این حملات را به شدت محکوم و با مردم و مقامات دانمارک اعلام همبستگی کرد "". 

 دوجاریچ افزود "" بان کی مون با تاکید بر این مطلب که هیچ چیزی حمله به غیر نظامیان را توجیه نمی کند، بار دیگر لزوم دفاع از آزادی بیان و رواداری را تکرار کرد . 

 بان کی مون همچنین خاطر نشان کرد "" یهودی ستیزی یا هر شکلی از تبعیض نژادی، قومی یا مذهبی هیچ جایی در جهان امروز ندارد "". 

 نشستی درباره آزادی بیان و یک کنیسه در کپنهاگ، پایتخت دانماک هدف تیراندازی قرار گرفت و در نتیجه آن دو نفر کشته و پنج نفر نیز زخمی شدند.",8
"تیراندازی به سوی خودروی سفارت آمریکا در یمن 
 به گزارش گروه بین الملل خبرگزاری فارس ، سی ان ان از تیراندازی به سوی یک خودروی سفارت آمریکا در صنعا خبر داد. 

 بر اساس این گزارش، به سوی یک خودروی سفارت آمریکا در یک ایست بازرسی در صنعا تیراندازی شد. 

 این در حالی است که سفیر آمریکا از 2 روز پیش به بهانه های امنیتی و از بیم تهدید های القاعده صنعا را ترک کرده و به دوحه رفته است. 

 انتهای پیام/غ",8
"تنش مرزی میان آذربایجان و ارمنستان 
 وزارت دفاع جمهوری آذربایجان اعلام کرد، اوضاع در خط ارتباط میان جمهوری آذربایجان و ارمنستان همچنان پرتنش است چون نیروهای مسلح ارمنستان در طول یک روز 64 بار آتش بس را نقض کردند.به گزارش خبرگزاری پی تی آی، در این نقض آتش بس نیروهای جمهوری آذربایجان در قبال تیراندازی طرف ارمنستانی دست به تلافی نزدند. 

 این درگیری میان جمهوری آذربایجان و ارمنستان در سال 1988 آغاز شد زمانی که ارمنستان علیه باکو ادعای منطقه ای اعلام کرد. در نتیجه این جنگ، در سال 1992 نیروهای مسلح ارمنستان 20 درصد از جمهوری آذربایجان همچون منطقه ناگورنو قره باغ و هفت ناحیه دیگر را تصرف کردند. 

 این دو کشور در سال 1994 توافقنامه ای امضا کردند. روسای سازمان امنیت و همکاری اروپا موسوم به گروه مینسک، فرانسه، روسیه و آمریکا در حال حاضر مذاکراتی را برای برقراری صلح بین این دو کشور برگزار می کنند. 

 ایروان هنوز چهار مورد از قطعنامه های شورای امنیت سازمان ملل را درباره آزادسازی منطقه ناگورنو قره باغ و مناطق اطراف محقق نکرده است.",8
"تاجیکستان خط مقدم مبارزه با تروریسم است 
 به گزارش خبرنگار خبرگزاری فارس در دوشنبه، آناتولی آنتونوف معاون وزیر دفاع روسیه این مطلب را در دیدار با شیرعلی میرزا وزیر دفاع تاجیکستان بیان کرد. 

 طی این دیدار که در چارچوب سفر رسمی 3 روزه معاون وزیر دفاع روسیه به تاجیکستان صورت گرفت، مسائل همکاری های نظامی و فنی دوجانبه، ارتقای سطح آمادگی ارتش تاجیکستان برای مبارزه با تروریسم و استفاده از توانمندی های سازمان پیمان امنیت جمعی برای تامین ثبات و امنیت ملی و منطقه ای مورد بحث و گفت وگو قرار گرفت. 

 بنا به اطلاع بخش مطبوعاتی وزارت دفاع روسیه، آنتونوف ضمن دیدار با شیرعلی میرزا وزیر دفاع تاجیکستان با اشاره به اینکه روسیه تمایل به تحکیم و تجهیز نیروهای مسلح تاجیکستان را دارد، گفت: مسکو به این وسیله می خواهد امنیت خود را نیز تامین کند. 

 این مقام نظامی روسیه حمایت از نیروهای مسلح تاجیکستان را در راستای تامین حفظ ثبات و امنیت تاجیکستان و منطقه دانسته و تاکید کرد: این موضوع به نفع مسکو نیز می باشد. 

 آنتونوف افزود: یکی از مهم ترین اهداف روسیه در آینده نزدیک تقویت آمادگی رزمی و توانمندی های نیروهای مسلح تاجیکستان برای مبارزه با تروریسم و گروه های افراطی به شمار می رود. 

 دیدار با مقامات عالی سیاسی تاجیکستان نیز از دیگر اهداف این سفر عنوان شده است. 

 آنتونوف همچنین از پایگاه نظامی 201 روسیه در تاجیکستان بازدید کرد و به فرماندهی این پایگاه جهت ارتقاع سطح آمادگی های نظامی دستورات مربوطه را ارائه داد. 

 روسیه از مهم ترین شرکای نظامی و امنیتی تاجیکستان به شمار رفته و مسکو برای تجهیز ارتش این کشور صدها میلیون دلار هزینه کرده است. 

 انتهای پیام/",8
"دوره دشوار ریاست لتونی بر اتحادیه اروپا 
 به گزارش خبرگزاری فرانسه از 'ریگا'، لتونی به عنوان ریاست اتحادیه اروپا همچنین با مسائل دشواری از جمله امنیت انرژی، تحولات خاورمیانه و اقتصاد یونان در شش ماه ریاست دوره ای بر اتحادیه اروپا روبروست. 

 لتونی در سال 1991 به استقلال رسید و در سال 2004 به اتحادیه اروپا و سازمان پیمان آتلانتیک شمالی (ناتو) پیوست. 

 لتونی و دو کشور دیگر در دریای بالتیک یعنی استونی و لیتوانی بعد از الحاق شبه جزیره کریمه به روسیه موقعیت خود را در معرض خطر دیده اند. روس ها مهم ترین اقلیت در جمعیت یک میلیون و 900 هزار نفری لتونی هستند و بیشتر آنها گرایش هایی به پیوستن به مسکو دارند. 

 با آنکه لتونی از جمله کشورهای خواستار سخت گیری علیه روسیه است، دولت لتونی اصرار دارد در دوره ریاست بر اتحادیه اروپا با تعصب اقدام نخواهد کرد. 

 'ادگار رینکویچ' وزیر امور خارجه لتونی گفت: دوره ریاست جمهوری ما ضدروسیه یا طرفداری از روسیه نخواهد بود. ما دیدگاه همه اعضای اتحادیه را در نظر خواهیم گرفت. 

 وی بعد از اینکه اول هفته جاری ریاست اتحادیه اروپا را از 'پائولو جنتیلونی' وزیر امور خارجه ایتالیا دریافت کرد خاطرنشان کرد: مهم ترین موضع گیری ما که تغییر نخواهد کرد این است که کریمه را به رسمیت نشناسیم. 

 وی ادامه داد: اگر وضعیت در شرق اوکراین بهبود یابد و روسیه به حل مشکلات کمک کند، می توانیم تحریم ها را کاهش داده یا حتی لغو کنیم. اگر وضعیت بدتر شود، باید بیشتر از این ابزار استفاده کنیم. 

 بر پایه این گزارش نشست سران اتحادیه اروپا در ریگا 21 و 22 ماه مه 2015 (خرداد 1394) دشوارترین تحول در دوره ریاست لتونی بر اتحادیه اروپا خواهد بود؛ هدف از این نشست تعیین نقشه راه برای برنامه همکاری های شرق اتحادیه اروپاست که روسیه از آغاز به شدت با ان مخالف بوده است. 

 هدف از این برنامه نزدیکی بیشتر کشورهای پیشین عضو اتحادیه جماهیر شوروی به غرب است که کشورهایی مانند ارمنستان، آذربایجان، بلاروس، گرجستان، مالدیو و اوکراین را در برمی گیرد. 

 'دانیوس آیورس' کارشناس علوم سیاسی می گوید: مردم لتونی دید مثبتی نسبت به ریاست بر اتحادیه اروپا دارند، هر چند انتظار ندارند شرایط آنها را به کلی دگرگون کند. 

 لتونی بعد از پیوستن به اتحادیه اروپا از بهبود وضعیت اقتصادی برخوردار شد، اما بحران مالی جهانی سال 2008 به شدت به اقتصاد این کشور آسیب رساند. تدابیر ریاضت اقتصادی سخت گیرانه ای که در پی آن وضع شد، وضعیت اقتصاد را بهتر کرد و انتظار می رود این کشور در سال 2015 به 2.8 درصد رشد اقتصادی دست یابد. 

 لتونی باید شش ماه بعد یعنی اول ژوئیه 2015 (اواسط تیر 1394) ریاست اتحادیه اروپا را به لوکزامبورگ تحویل بدهد. 

 اروپام**9157**1856",8
"سنای افغانستان پیمان امنیتی کابل–واشنگتن را تصویب کرد 
 به گزارش خبرنگار خبرگزاری فارس در کابل، مجلس افغانستان امروز طی یک نشست فوق العاده، توافقنامه های امنیتی میان افغانستان–آمریکا و افغانستان-ناتو را تائید کردند. 

 از مجموع 72 نماینده حاضر در جلسه امروز سنای افغانستان، تنها 5 نفر به این توافقنامه ها رای منفی دادند و 2 نفر دیگر نیز جلسه را ترک کردند. 

 این پیمان ها چند روز قبل نیز در مجلس نمایندگان با اکثریت آرا مورد تایید قرار گرفته بود. 

 توافقنامه امنیتی کابل – واشنگتن و کابل- ناتو یک روز پس از برگزاری مراسم تحلیف رئیس جمهور جدید افغانستان (اشرف غنی) توسط حنیف اتمر مشاور امنیتی رئیس جمهور افغانستان و سفیر آمریکا در کابل به امضا رسید. 

 انتهای پیام/",8
"انفجار مهیب در مرکز امنیتی القبه لیبی با 40 کشته 
 سرویس خارجی:انفجار انتحاری در مقابل مرکز امنیتی شهر القبه لیبی، دست کم 40 تن کشته و 75 زخمی برجاگذاشت. بمب ها در سه خودرو جاسازی شده بود که همزمان منفجر شدند. شهر القبه بین شهرهای درنه و البیضاء در شرق لیبی قرار دارد. 

 در خبری دیگر، داعش که یکی پس از دیگری ادارات و موسسات شهر سرت را اشغال می کند، از طریق رادیو محلی این شهر مقررات ممنوعیت رفت و آمد اعلام کرد. این گروزه تروریستی به اهالی شهر سرت نسبت به مخالفت با قوانین منع رفت و آمد هشدار داد. این در حالی است که بسیاری از ساکنان سرت بعد از تحولات اخیر این منطقه را ترک کرده اند. از دیگر سو، تروریست های داعش دانشگاه شهر سرت را نیز به تصرف و فعالیت آن را به حال تعلیق درآوردند. 

 از دیگر سو، محمود جبرئیل ، مشاور دادستانی مصر از ربوده شدن 13 تبعه مصری در طرابلس لیبی خبر داد و اعلام کرد، دو تن از افراد ربوده شده برادران وی هستند که در طرابلس مشغول به کار بودند و به همراه چند تن دیگر از خوابگاه خود در طرابلس ربوده شدند. 

 در این راستا، اعضای شورای امنیت برای بررسی اوضاع در لیبی تشکیل جلسه دادند. در این جلسه محمد الدایری ، وزیر خارجه لیبی گفت: بدون حمایت بین المللی در مبارزه با تروریسم شکست می خوریم. وی اظهار داشت ، ما از مصر خواسته ایم به حملات هوایی به داعش ادامه دهد. او با اشاره به اینکه برخی از شهرهای لیبی کاملا در کنترل تروریست ها قرار گرفته است تصریح کرد، نیاز به تجهیز ارتش لیبی از هر زمان دیگری بیشتر احساس می شود. وی تاکید کرد، تروریسم در لیبی وجود دارد و تروریست هایی از کشورهای عربی و غیر عربی، بوکو حرام و داعش در لیبی حضور دارند. از سوی دیگر سامح شکری ، وزیر امور خارجه مصر هم در این نشست اظهار داشت، باید تلاش زیادی برای نابود کردن گروه های تروریستی در هر منطقه از جهان صورت گیرد. شکری در ادامه با اشاره به لزوم توقف ارسال سلاح برای تروریست ها اعلام کرد، قاهره در مقابله با تروریست هایی همچون داعش تعلل نخواهد کرد. در همین راستا، ویتالی چورکین ، نماینده دائم روسیه در سازمان ملل امکان مشارکت کشورش در ائتلاف بین المللی ضد تروریسم در لیبی از جمله محاصره دریایی برای ممانعت از رسیدن سلاح به تروریست ها را بعید ندانست. 

 در ادامه این تحولات، همزمان با مطرح شدن اتهام همکاری قطر با تروریست های لیبی توسط مصر، روابط مصر و قطر دچار تنش شد. در همین راستا، قطر سفیر خود از قاهره را به دوحه فراخواند و شبکه خبری قطر گزارش داد، برخی از مقامات مصر از جمله رئیس جمهوری این کشور در سال 2014 قصد داشتند با همکاری مقامات لیبیایی علیه پارلمان این کشور کودتا کنند. از دیگر سو، قطر با طرح ارائه شده توسط مصر برای دخالت نظامی در لیبی مخالفت کرد. ازطرفی، وزیر خارجه قطر با بیان اینکه کشورش از اخوان المسلمین حمایت نمی کند، در خصوص حملات جنگنده های مصری به مواضع داعش در لیبی گفت: این حملات باعث از بین بردن این نیروها نمی شود. از دیگر سو، شورای همکاری خلیج فارس موضع مصر در خصوص حمایت قطر از تروریسم را محکوم کرد. عبداللطیف الزیانی دبیرکل شورای همکاری گفت: اتهامات مصر نادرست و نادیده گرفتن حقیقت و تلاش های قطر برای مبارزه با تروریسم است. وی در ادامه ادعا کرد، قطر در مقابله خود با گروهک های تروریستی صادق است.این در حالی است که،شورای امنیت سازمان ملل طی نشستی با درخواست گروه کشورهای عربی عضو این سازمان برای لغو تحریم تسلیحاتی شورشیان لیبیایی طرفدار خلیفه حفتر مخالفت کرد. 

 از دیگر سو، وزارت خارجه ترکیه نیز در واکنش به تهدید نخست وزیر لیبی مبنی بر اخراج سرمایه گذاران ترکیه ای از آن کشور اعلام کرد، اگر این مواضع تغییر نکند آنکارا نیز تدابیر لازم را اتخاذ خواهد کرد. سخنگوی وزارت خارجه ترکیه گفت: آنکارا خواستار بازنگری مسئولان دولت موقت لیبی در مواضع خصمانه اشان علیه ترکیه است و از آنان می خواهد که از طرح ادعاهای بی اساس علیه آنکارا پرهیز کنند. 

 در خبری دیگر، نبیل العربی ، دبیرکل اتحادیه عرب بر اهمیت اتخاذ راهکار سیاسی فوری برای درگیری های لیبی و همراستایی تلاش ها برای حل و فصل آن تحت نظارت سازمان ملل تاکید کرد.از طرفی، رمضان العمامره وزیر خارجه الجزایر در کنفرانس خبری مشترک با فیلیپ هاموند وزیر امور خارجه انگلیس گفت: الجزایر اعتقادی به راه حل نظامی در لیبی ندارد و معتقد است از طریق تسلیح طرف های درگیر و اقداماتی از قبیل آن نمی توان به آتش بس به عنوان یک راه حل توافقی در لیبی رسید. 

 در خبری دیگر، عبدالمهدی الکربلائی ، نماینده آیت الله العظمی سیستانی، مرجعیت عالیقدر شیعه در عراق در خطبه های نماز جمعه این هفته در کربلا ضمن محکوم کردن کشتار 21 مسیحی مصری به دست داعش گفت:اعدام مسیحیان مصری به دست داعش دلیلی بر گسترش نفوذ این گروه و افزایش جنایت های وحشیانه آن است.",8
"منافع انرژی های برق-آبی قربانی اختلافات کشورهای آسیای مرکزی شده است 
 به گزارش خبرنگار دفتر منطقه ای خبرگزاری فارس در دوشنبه، سراج الدین اصل اف وزیر امور خارجه تاجیکستان از عملکرد مقامات سیاسی در خصوص هدر دادن فرصت های استفاده از انرژی مورد نیاز مردم انتقاد کرد. 

 به گزارش خبرگزاری آزادگان ، اصل اف اظهار داشت: تاجیکستان در مناسبات خارجی خود سیاست درهای باز را اختیار کرده و آماده راه اندازی مناسبات دوستانه با همه کشورهای جهان، بخصوص کشورهای همجوار خود می باشد. 

 وزیر امور خارجه تاجیکستان درگفت و گو با رسانه آمریکایی “The Worldfolio” گفت: تاجیکستان به دلیل موقعیت جغرافیایی، اکنون مورد توجه تمام کشورهای جهان قرار گرفته است. 

 وی با اشاره به اینکه اگرچه دوشنبه علاقه مند گسترش همکاری با تمام کشورهای جهان است، اما در این میان، وجود اختلافات در مورد استفاده آب در میان کشورهای آسیای مرکزی مانع بهره مندی از ذخایر بزرگ انرژی برق آبی در تاجیکستان شده است. 

 اصل اف گفت: تاجیکستان در حال حاضر به دلیل اختلافات میان کشورهای منطقه در مورد استفاده از منابع آبی، مشکل سیاسی، مالی و اقتصادی داشته که این باعث کاهش استفاده از انرژی آبی در تاجیکستان خواهد بود. 

 آزادگان با تکیه بر سخنان اصل اف می افزاید: مسئله تامین برق، رهایی از بن بست ارتباطاتی و تامین مواد غذایی از اهداف استراتژیک تاجیکستان برشمرده می شوند. 

 به تصریح این منبع، وزیر امور خارجه تاجیکستان گسترش همکاری با آمریکا را از اولویت های سیاست خارجی کشورش عنوان کرد. 

 انتهای پیام/",8
"مسکوطرف غربی رابه نقض پروتکل هوانوردی متهم کرد 
 شبکه خبری روسی 'راشاتودی' روز یکشنبه گزارش داد وزارت دفاع روسیه ادعای اخیر سوئد مبنی بر اینکه یک فروند جنگنده روسی نزدیک بود با یک فروند هواپیمای مسافربری برفراز دریای بالتیک برخورد کند، را رد کرد. 

 'ایگور کوناشنکوف' Igor Konashenkov سخنگوی وزارت دفاع روسیه با زیر سوال بردن مسافت 70 کیلومتری بین دو هواپیما درمورد ادعای طرف سوئدی گفت؛ که این جنگنده های پیمان آتلانتیک شمالی (ناتو) هستند که در نزدیکی مرزهای هوایی با روسیه با نقض پروتکل هوانوردی اقدام به قطع 'ترانسپوندر'های خود می کنند. 

 سخنگوی وزارت دفاع روسیه گفت جنگنده های ناتو در پروازهای فزاینده خود بر فراز مناطق دریای بالتیک و کشورهای اسکاندیناوی، سیستم های ارسال و دریافت رادیویی خود موسوم به ترانسپوندر را به جهت آنکه رهگیری و شناسایی نشوند غیرفعال کرده و بصورت خاموش ادامه پرواز می دهند. 

 کوناشنکوف خاموش کردن ترانسپوندرها را یکی از تاکتیک های نظامی ناتو خواند که در نزدیکی با مرزهای روسیه از آن استفاده می کنند،وی افزود اما این عمل باعث نمی شود تا این جنگنده ها توسط روسیه شناسایی نشوند. 

 بنابراین گزارش 'پیتر هالتکویست' وزیر دفاع سوئد روز گذشته (شنبه) به رسانه های محلی این کشور گفت جنگنده روسی برای آنکه شناسایی نشوند سیستم ترانسپوندر خودرا خاموش کرده ومدعی شد که نزدیک بود تا بایک هواپیمای مسافربری بر فراز سوئد برخورد کند. 

 سخنگوی وزارت روسیه با اشاره به اینکه هواپیمای مسافربری یادشده از مبدا کپنهاگ به پرواز درآمده بود گفت پرواز جنگنده روسی بنابر قوانین بین المللی بوده و با حفظ فاصله امن از کریدور پروازهای بین المللی،حریم هوایی هیچ کشوری را نقض نکرده است. 

 کوناشنکوف ضمن تایید گفته طرف سوئدی که خاموش کردن سیستم ترانسپوندر خطرناک است؛گفت:' مایلم بر این نکته پافشاری کنم که پرواز جنگنده های ناتو در آسمان بین المللی و در نزدیکی مرزهای روسیه،که طی یک ماه گذشته به شدت افزایش یافته است، همواره با قطع سیستم ترانسپوندر صورت می گیرد.' 

 گفتنی است سوئد چندی پیش مدعی حضور زیردریایی ناشناس در آب های استکهلم شده بود ودراین رابطه انگشت اتهام را به سوی طرف روسی گرفت. 

 رسانام **1302**1856",8
"یونیسف: افراد مسلح 89 پسر را در سودان جنوبی ربودند 
 یونیسف روز شنبه (2 اسفند) با انتشار بیانیه ای اعلام کرد، این پسران که برخی از آنها تنها 13 سال سن دارند، در منطقه وائوشیلوک نزدیک شهر ملکال واقع در 497 کیلومتری (308 مایلی) شمال شرق شهر جوبا پایتخت سودان جنوبی ربوده شده اند. 

 این بیانیه می افزاید افراد مسلح این منطقه را محاصره کردند و سپس به جستجوی خانه به خانه پرداخته و به زور همه پسران بالای 12 سال را با خود بردند. هنوز مشخص نیست چه گروهی عامل این آدم ربایی بوده است. 

 دیده بان حقوق بشر می گوید نیروهای دولت سودان جنوبی و شورشیان کودکان حتی 13 ساله را برای مبارزه در جنگ کنونی میان دو طرف، به خدمت می گیرند. 

 دیده بان حقوق بشر در گزارشی که روز 16 فوریه منتشر شد، اعلام کرد دو طرف مرتکب جنایت جنگی شده اند. 

 دانیل بکله مدیر منطقه آفریقای دیده بان حقوق بشر گفت: با وجود وعده های نیروهای دولتی و مخالفان درباره استفاده نکردن از کودکان سرباز، دو طرف به سربازگیری و استفاده از کودکان در جنگ ادامه می دهند. 

 این گروه حقوق بشری اعلام کرد دولت سودان جنوبی در برخی پرونده ها، کودکان را به زور درست از مقابل مجتمع سازمان ملل در شمال شهر جنگ زده ملکال به خدمت می گیرند. 

 براساس اعلام یونیسف، گروه های مسلح در جنوب سودان در سال گذشته حدود 12 هزار کودک را به عنوان سرباز به خدمت گرفته اند. 

 جنوب سودان از دسامبر 2013 و پس از درگیری میان نیروهای وفادار به سالوا کی یر رئیس جمهوری و ریک ماچار معاون پیشینش در حومه شهر جوبا رو به ناآرامی گذاشت. در درگیری های جنوب سودان تاکنون دهها هزار نفر کشته و بیش از دو میلیون نفر بی خانمان شده اند. 

 رئیس جمهوری و رهبر شورشیان در تاریخ 21 ژانویه توافقی در شهر آروشا در شمال تانزانیا امضا کردند تا به خصومت ها پایان دهند. 

 سودان جنوبی در جولای 2011 و پس از برگزاری همه پرسی، با اکثریت آراء از سودان استقلال یافت. 

 م ر/ک ا",8
"فنلاند با حملات تروریستی مشابه دانمارک و فرانسه مواجه است 
 به گزارش سرویس بین الملل باشگاه خبرنگاران به نقل از خبرگزاری اسوپتنیک، مقامات پلیس فنلاند روز یکشنبه با هشدار درباره اینکه این کشور با تهدیدات تروریستی روبرو است اعلام کردند فنلاند با تهدید حملات تروریستی مشابه حملاتی که اخیرا در دانمارک و فرانسه روی داد مواجه است. 

 میکو پاترو رئیس پلیس فنلاند گفت: یکی از مهمترین دلایل نگرانی ما، حملاتی است که به تقلید از حملات تروریستی در دیگر کشورها ممکن است صورت بگیرد. به همین دلیل است که نیروهای پلیس باید آمادگی خود را در این خصوص کاملا حفظ کنند. 

 پاترو افزود به عقیده وی، نیروهای پلیس فنلاند باید آمادگی خود را برای مقابله با هر گونه تهدید تروریستی احتمالی افزایش دهند، هر چند این کشور با حملات اخیر در کپنهاگ دانمارک هیچ ارتباط مستقیمی ندارد. 

 دو فرد مسلح روز شنبه به یک جلسه مناظره آزاد در رستورانی در کپنهاگ دانمارک حمله کردند. در جریان این حمله، یک نفر کشته و سه تن نیز زخمی شدند. حمله کنندگان 40 گلوله را به سمت شرکت کنندگان در این جلسه شلیک کردند. 

 نیروهای پلیس دانمارک همچنین روز یکشنبه کشته شدن یک نفر را در یکی از کنیسه های کپنهاگ مورد تایید قرار دادند. بر اساس اعلام نیروهای پلیس دانمارک، این فرد بر اثر اصابت گلوله به سر ش کشته شد. هویت ضارب هنوز مشخص نشده است. دو نفر دیگر نیز در این حادثه زخمی شدند. 

 انتهای پیام/",8
"تلاش نخست وزیر جدید مولداوی برای پیوستن این کشور به اتحادیه اروپا 
 به گزارش خبرگزاری مهر به نقل از خبرگزاری جیهان ترکیه، کریل گابوریچ به عنوان نخست وزیر جدید مولداوی انتخاب شد. وی در رای گیری پارلمان این کشور با کسب 60 رای از مجموع 101 رای، به عنوان نخست وزیر جدید آغاز به کار کرد. 

 گابوریچ تلاش برای پیوستن به اتحادیه اروپا را از جمله اولویت های دولت خود عنوان کرد. وی همچنین از مبارزه با مفاسد اقتصادی، توسعه زیرساخت ها، مبارزه با فقر و حاکمیت قانون را از جمله برنامه های خود اعلام کرد. 

 گفتنی است گابوریچ پیشتر مدیرعامل شرکت های اپراتور تلفن همراه از جمله مولد سل بوده است.",8
"الیمن الیوم : سفیر آمریکا از ترس صنعا را ترک کرد 
 به گزارش گروه بین الملل خبرگزاری فارس ، یک روزنامه یمنی اعلام کرد که متیو تولر سفیر آمریکا در یمن، یکشنبه (یک روز پیش از درگیری گارد ریاست جمهوری یمن و انقلابیون در صنعا) پایتخت یمن را ترک کرده است . 

 روزنامه الیمن الیوم وابسته به حزب کنگره مردمی یمن به ریاست علی عبدالله صالح (رئیس جمهور مخلوع یمن) نوشت: سفیر آمریکا با استفاده از خطوط هواپیمایی قطر عازم دوحه شده است و یک تیم امنیتی آمریکایی به ریاست فرماندهی تفنگداران دریایی آمریکا با استفاده از یک هواپیمای اقتصادی وارد صنعا شدند.",8
"نامه آرژانتین به کنگره آمریکا درباره آمیا/سفر وزیر دفاع روسیه به آمریکای لاتین/عذرخواهی کلینتون از مکزیکی ها 
 به گزارش خبرنگار دفتر منطقه ای خبرگزاری فارس در آمریکای لاتین، نامه آرژانتین به کنگره آمریکا درباره آمیا، سفر وزیر دفاع روسیه به آمریکای لاتین، عذرخواهی کلینتون از مکزیکی ها، تعلیق فعالیت سازمان اطلاعات پرو به دلیل جاسوسی، 3 کشته و 6 ناپدید شده در انفجار دکل نفتی برزیل و انتقاد رئیس جمهور ونزوئلا از سند امنیت ملی آمریکا مهم ترین اخبار آمریکای لاتین در هفته گذشته است. 

 گسترش همکاری نظامی روسیه و ونزوئلا 

 وزرای دفاع روسیه و ونزوئلا با هدف توسعه همکاری فنی و نظامی خود نشستی برگزار کردند. 
 وزیر خارجه آرژانتین دخالت آمریکا در پرونده نیسمن را رد کرد 

 وزیر خارجه آرژانتین اعلام کرد دولت این کشور اقدامات مداخله جویانه آمریکا در پرونده مرگ دادستان ویژه پرونده آمیا را نمی پذیرد. 
 نماینده حقوق بشر ونزوئلا: آمریکا به دنبال تسلط بر میادین نفتی ونزوئلا است 

 نماینده حقوق بشر ونزوئلا اعلام کرد که آمریکا یک جنگ آشکار برای تسلط به میادین نفتی ونزوئلا را به راه انداخته و در تلاش است این اقدامات مداخله جویانه خود را توجیه کند. 
 فرناندز: آرژانتین حیاط خلوت هیچ یک از کشورهای جهان نیست 

 رئیس جمهور آرژانتین اعلام کرد که کشورش دیگر حیاط خلوت هیچ یک از کشورهای جهان نخواهد بود و آرژانتین را آرژانتینی ها و تمام آن رهبرانی که توسط مردم انتخاب می شوند اداره می کنند. 
 سازمان ملل خواستار برقراری آتش بس دوجانبه در کلمبیا شد 

 دبیر هماهنگ کننده سازمان ملل در کلمبیا طی سخنانی اعلام کرد که آتش بسی دوجانبه باید به نفع ساکنان مناطق آسیب دیده در کلمبیا ایجاد شود. 
 ونزوئلا از تشکیل حکومتی مستقل برای فلسطین حمایت می کند 

 نماینده ونزوئلا در سازمان ملل طی سخنانی اعلام کرد که کشورش از آمادگی لازم برای سرعت بخشیدن به اجرای اقدامات شورای امنیت در تشکیل حکومتی مستقل برای فلسطین برخوردار می باشد. 
 3 کشته و 6 ناپدید شده در انفجار دکل نفتی برزیل 

 بر اثر وقوع انفجاری در پلتفرم دریایی شرکت پتروبراس برزیل 3 نفر کشته، 4 نفر زخمی و 6 تن ناپدید شده اند. 
 دیدار رؤسای جمهور کوبا و ترکیه در هاوانا 

 رؤسای جمهور ترکیه و کوبا طی یک دیدار رسمی در هاوانا درباره تقویت روابط دوجانبه و مسائل بین المللی به بحث و گفت و گو پرداختند. 
 وقوع زلزله 6.2 ریشتری در شمال آرژانتین 

 طبق گزارش موسسه ملی پیش بینی زلزله آرژانتین، زلزله ای به بزرگی 6.2 ریشتر شمال این کشور آمریکای لاتینی را لرزاند. 
 آمریکا متهم به حمایت از درگیری های موجود در کلمبیاست 

 تعدادی از فرهنگیان کمیسیون جنگ و قربانیان کلمبیا ضمن محکوم کردن حمایت مالی و نظامی آمریکا از درگیری های موجود در این کشور اعلام کردند که ایالات متحده آمریکا نقش مهمی را در این حوزه در کلمبیا ایفا می کند. 
 آرژانتین: عملکرد صندوق کرکس مافیایی است 

 وزیر خارجه آرژانتین ضمن اعتراض از رفتارهای مقامات صندوق کرکس، عملکرد آن ها را مافیایی خواند و اعلام کرد که دولت آرژانتین مقدار پول تقاضا شده از سوی این صندوق را پرداخت نکرده و خواستار ایجاد شرایطی قانونی و عادلانه است. 
 کوره آ ، مورالس و موخیکا در بین محبوب ترین رؤسای جمهور جهان 

 بر اساس نظرسنجی انجمن ارتباطات سیاسی، رؤسای جمهور اکوادور، بولیوی و اروگوئه در لیست محبوب ترین رؤسای جمهور جهان قرار دارند. 
 اقدامات خشونت آمیز در ایالت گررو مکزیک همچنان ادامه دارد 

 کشته شدن 5 نفر و دزدیدن 3 نفر دیگر از مردم ایالت گررو مکزیک خبر از ادامه اقدامات خشونت آمیز در این منطقه می دهد که پس از ناپدید شدن 43 دانش آموز همچنان امنیت این کشور را تهدید می کند. 
 تعلیق موقت فعالیت سازمان اطلاعات پرو به دلیل جاسوسی 

 دولت پرو پس از افشای اتهامات جاسوسی رهبران اپوزیسیون و مقامات عالی این کشور، فعالیت دفتر سازمان اطلاعات این کشور را به صورت موقت به حالت تعلیق درآورد. 
 مادورو: ونزوئلا در برابر اقدامات مداخله جویانه آمریکا علیه خود تنها نیست 

 رئیس جمهور ونزوئلا با اشاره به موضع حمایت آمیز اوناسور، سلاک و همچنین کشورهای عضو جنبش عدم تعهد گفت که کشورش در برابر اقدامات مداخله جویانه ایالات متحده آمریکا تنها نبوده و از یاری کشورهای منطقه برخوردار می باشد. 
 اوناسور: تحریم های آمریکا علیه ونزوئلا بر ثبات منطقه تأثیر گذار است 

 وزرای عضو اتحادیه کشورهای آمریکای جنوبی (اوناسور) ضمن رد اقدامات مداخله جویانه آمریکا در امور داخلی ونزوئلا اعلام کردند که تحریم های کاخ سفید علیه این کشور بر ثبات منطقه آمریکای لاتین هم تأثیرگذار است. 
 اکوادور خواستار بررسی پرونده آسانژ در سازمان ملل شد 

 نماینده دائم اکوادور در سازمان ملل اعلام کرد که این کشور پرونده آسانژ را در شورای حقوق بشر سازمان ملل دنبال کرده و خواهان تحقیق و بررسی آن می باشد. 
 دهقان های پاراگوئه ای خواستار استعفای رئیس جمهور این کشور شدند 

 صدها نفر از دهقان های پاراگوئه ای با شرکت در تظاهراتی ضد دولتی خواستار استعفای رئیس جمهور این کشور شدند. 
 ونزوئلا از آمریکا خواست در امور داخلی این کشور دخالت نکند 

 وزارت خارجه ونزوئلا از آمریکا خواست که در امور داخلی این کشور دخالت نکند و به سیستم قانونی آن احترام بگذارد. 
 کاهش بدهی خارجی آرژانتین طی 7 سال اخیر 

 آرژانتین جزو معدود کشورهایی به حساب می آید که موفق شده طی 7 سال اخیر بدهی دولت خود نسبت به تولید ناخالص داخلی را کاهش دهد. 
 کلینتون از مکزیکی ها عذرخواهی کرد 

 رئیس جمهور سابق آمریکا با ابراز تأسف نسبت به وجود مشکلات متعدد در رابطه با قاچاق مواد مخدر در مکزیک، به دلیل نقشی که کشورش در بدتر شدن شرایط این کشور داشته از مقامات مکزیکی عذرخواهی کرد. 
 کشف گور جمعی با 62 جسد در کلمبیا 

 دادستانی کلمبیا از کشف یک گور دسته جمعی با بقایای اجساد 62 نفر در منطقه جنوب غربی این کشور خبر داد. 
 جنبش عدم تعهد تحریم های آمریکا علیه ونزوئلا را رد کرد 

 کشورهای عضو جنبش عدم تعهد ضمن اعلام حمایت خود از دولت بولیواری ونزوئلا تحریم های آمریکا علیه این کشور را رد کرده و آن را برخلاف قوانین حقوق بین الملل دانستند. 
 نویسنده مشهور آرژانتینی: قتل دادستان آمیا بازی کثیف برای بی اعتباری دولت فرناندز است 

 محقق و نویسنده مشهور آرژانتینی قتل دادستان پرونده آمیا را بازی کثیفی برای بی اعتباری دولت فرناندز توصیف کرد و گفت که جنجال ها بر سر موضوع پرونده آمیا کودتای پنهان حزب راست است. 
 مادورو: سند امنیت ملی آمریکا چشم اندازی امپریالیستی دارد 

 رئیس جمهور ونزوئلا در رابطه با سند امنیت ملی منتشر شده از سوی دولت آمریکا اعلام کرد که این سند استراتژی امپریالیستی داشته و مورد قبول دولت ونزوئلا نمی باشد. 
 مردم هائیتی بار دیگر علیه افزایش قیمت سوخت تظاهرات کردند 

 هزاران نفر از مردم هائیتی بار دیگر در اعتراض به افزایش قیمت سوخت در خیابان های پایتخت این کشور دست به تظاهرات زدند. 
 ونزوئلا جاسوسی انگلیس در جلسه محاکمه رهبر اپوزیسیون این کشور را محکوم کرد 

 دادستان کل ونزوئلا تلاش یک دیپلمات انگلیسی برای فیلمبرداری از جلسه محاکمه رهبر اپوزیسیون این کشور با عینک های جاسوسی را محکوم کرد. 
 کشف 61 جسد در کوره های آدم سوزی ایالت گررو مکزیک 

 رسانه های محلی مکزیک طی گزارشی از کشف 61 جسد در کوره های جسدسوزی ایالت گررو واقع در جنوب مکزیک خبر دادند. 
 رئیس بانک مرکزی برزیل ریاست پتروبراس را بر عهده گرفت 

 رئیس بانک مرکزی برزیل به عنوان رئیس جدید شرکت نفت دولتی پتروبراس این کشور منصوب شد. 
 قیمت نفت خام ونزوئلا به 44.64 دلار در هر بشکه رسید 

 پس از تلاش های فراوان دولت ونزوئلا برای ایجاد ثبات در بازار نفت، قیمت نفت خام این کشور طی هفته جاری به 44.64 دلار در هر بشکه رسید. 
 نامه آرژانتین به کنگره آمریکا درباره آمیا 

 دولت آرژانتین طی نامه ای به کنگره آمریکا، موضع خود را درباره مرگ دادستان ویژه پرونده آمیا و شکایت اخیر وی برای اعضای کنگره آمریکا روشن کرد. 

 انتهای پیام/",8
"هیئت پاکستانی امروز وارد کابل می شود 
 به گزارش خبرنگار خبرگزاری فارس در کابل ، قرار است امروز برخی از رهبران احزاب سیاسی پاکستان برای دیدار و گفت وگو با رئیس جمهور افغانستان وارد کابل شوند. 

 اسفندیار ولی خان رئیس حزب عوامی ملی ، احمدخان شیرپاو رئیس حزب قومی وطن آفتاب ، مولوی فضل الرحمان رهبر حزب جمعیت علمای اسلامی پاکستان، محمودخان اچکزی رهبر حزب عوامی ملی ایالت خیبر پختونخوا و افراسیاب ختک سناتور پاکستانی از افرادی هستند که در ترکیب این هیئت پاکستانی قرار دارند. 

 گفت وگو پیرامون روابط دوجانبه افغانستان و پاکستان، وضع امنیتی 2 کشور و مبارزه با تروریسم از اساسی ترین اهداف این سفر خوانده شده است. 

 پس از تشکیل دولت وحدت ملی، ضرورت بهبود روابط افغانستان و پاکستان در محور توجه مقامات 2 کشور قرار گرفته و دولتمردان این 2 کشور همسایه دلگرمی خاصی به گفت وگوهای دوجانبه نشان داده اند. 

 سفر اشرف غنی رئیس جمهور افغانستان به اسلام آباد در نخستین هفته های دولت داری و پس از آن سفرهای مکرر مقامات دولتی پاکستان از جمله راحیل شریف رئیس ستاد ارتش آن کشور و سرتاج عزیز مشاور امنیت ملی و روابط خارجی نخست وزیر پاکستان نشانه های واضحی از توجه و تأکید دولتمردان 2 کشور بر ایجاد حسن نیت و کاهش تنش در روابط 2 کشور می باشد. 

 انتهای پیام/",8
"زخمی شدن 22 نفر در درگیری ها در کوزوو 
 به گزارش خبرنگار بین الملل خبرگزاری موج،در درگیری میان معترضان و نیروهای امنیتی کوزوو در شهر پریشتینا، پایتخت این کشور 22 نفر زخمی شدند که بیشتر این افراد از نیروهای امنیتی هستند. 
 در این اعتراضات که در مرکز شهر برگزار شده بود 7 هزار نفر آلبانی تبارهای ای شهر شرکت و مخالفت خود را با برنامه های دولت کوزوو درباره شرکت معدن پریشتینا اعلام کردند. 
 معترضان برکناری شماری از وزرا را خواستار شدند.",8
"هوای کرمانشاه در وضعیت هشدار قرار دارد 
 به گزارش خبرگزاری فارس از کرمانشاه، هوای کرمانشاه براساس اعلام ایستگاه های سنجش آلودگی هوای محیط زیست کرمانشاه در وضعیت هشدار(ناسالم) قرار دارد. 

 بیشترین غلظت ذرات معلق در چندین ساعت گذشته در ساعت یک بامداد با غلظت 306 میکروگرم بر مترمکعب هوا و بیشترین غلظت گرد و غبار 797 میکروگرم بر مترمکعب هوا بوده است. 

 غلظت گرد و غبار موجود در هوای کرمانشاه 273.5 میکروگرم بر مترمکعب هوا بود و شاخص آلودگی آن 174 بوده که حاکی از وضعیت هشدار است. 

 گفتنی است، پیش بینی های هواشناسی حاکی از باقی ماندن گرد و غبار در هوای کرمانشاه تا فردا است. 

 انتهای پیام/2700/الف10",1
"نظام سیاسی مورد نظر آمریکا نابودکننده قرقیزستان است 
 به گزارش خبرنگار خبرگزاری فارس در بیشکک ، مارس ساریف سیاست شناس قرقیز معتقد است که غرب هیچگاه مدل اوراسیایی را در قرقیزستان دوست نداشته بنابراین همواره در تلاش برای تحمیل مدل حکومتی خود به این کشور می باشد. 

 این تحلیلگر سیاسی قرقیز در میزگردی که تحت عنوان قرقیزستان در شرایط چالش های ژئوپلیتیکی جدید که توسط باشگاه کارشناسان منطقه ای قرقیزستان موسوم پیکر و بخش تحلیلی vesti.kg برگزار شد، تصریح کرد: تعدادی از سازمان های بین المللی موجود در کشور تحت پوشش کمک های مالی و فنی، برای ایجاد مدل مدیریت مربوط به خود در قرقیزستان تلاش می کنند. 

 وی عنوان کرد: برای مردم قرقیزستان بسیار مهم است که در نهایت دریابند فعالیت های برخی از سازمان های غیردولتی وابسته به آمریکا چه اهدافی را در این جمهوری دنبال می کنند و چرا پامیلا اسپراتلن سفیر واشنگتن در بیشکک اخیرا اظهارات تندی را درباره مناسبات روسیه و قرقیزستان بیان کرده است؟ 

 به نظر این تحلیلگر قرقیز، سخنان سفیر آمریکا به زبان عامیانه بیانگر اهداف واشنگتن جهت پیاده سازی مدل لیبرالیسم آمریکایی در جمهوری قرقیزستان و ایجاد قشر جدیدی از افراد که در خدمت منافع غرب باشند، است. 

 ساریف اظهار داشت: با این حال، قرقیزستان به طور تاریخی در قالب مدل های دیگر سیاسی در حوزه اوراسیا زندگی می کنند که البته این مدل، غربی ها را راضی نمی کنند. 

 کارشناس قرقیز هشدار داد: همه مردم قرقیزستان باید این مسئله را درک کنند که اگر بیشکک تحت مدل لیبرالیسم غربی قرار گیرد، پس آنگاه تهدید فروپاشی دولت در این جمهوری وجود خواهد داشت. 

 وی ادامه داد: این امر را ما هم اکنون در اوکراین شاهد هستیم زیرا مدل لیبرال غربی وجود هر نهاد دولتی غیرهمسو را نفی می کند. 

 ساریف افزود: براساس این مدل، همه ارکان دولت باید حذف شوند و قدرت توسط یک مرکز بانفوذ کنترل شود. 

 به نظر وی، جوانان قرقیزستان باید درک کنند که کدام راه را برای پیشرفت کشورشان برگزینند که در این رابطه فعلا 2 راه وجود دارد؛ مسیر غرب و راه اوراسیا که طریق دوم بیشتر با فرهنگ و ماهیت اجدادی جامعه قرقیزستان متناسب است. 

 علاوه بر این، تحلیلگر قرقیز اشاره کرد که به تازگی جورج سوروس در بازدید از بیشکک توجه خاصی به دیدار با دانشجویان نموده است. 

 ساریف در پایان تصریح کرد: سوروس در تلاش است تا در قالب پروژه های آموزشی، جوانان قرقیزستان را فریب داده تا در آینده بستری برای گسترش مدل لیبرالیسم فراهم سازد بنابراین غرب سعی می کند درک و فهم شهروندان این جمهوری را با خود همسو کند. 

 انتهای پیام/",8
"احتمال بارش برف و باران از اواخر وقت امروز در همدان 
 نادر پیرتاج امروز در گفت وگو با خبرنگار فارس در همدان، با اشاره به وضعیت جوی همدان اظهار کرد: آسمان استان همدان صاف تا قسمتی ابری گاهی همراه با افزایش ابر است. وی از احتمال بارش برف و باران در اواخر وقت امروز خبر داد و گفت: این وضعیت در برخی ساعات به همراه وزش باد خواهد بود. مسئول مرکز پیش بینی هوای همدان به افزایش وزش باد و تداوم آن تا اواخر فردا اشاره کرد و بیان داشت: دمای روزانه هوا به طور نسبی کاهش داشته و اوایل صبح در جاده های مواصلاتی در برخی نقاط استان احتمال مه صبحگاهی وجود دارد. وی دمای حداقل دیشب را یک درجه زیر صفر دانست و اظهار کرد: رزن با سه درجه زیر صفر سردترین نقطه و نهاوند و ملایر به صورت مشترک با 15 درجه بالای صفر گرمترین نقطه همدان بود. پیرتاج وضعیت بارشی امسال را بسیار نامناسب ارزیابی کرد و افزود: از نظر آمار بارشی، میزان بارش همدان از سال زراعی امسال تا امروز 76 میلیمتر بوده است. وی در پایان بیان داشت: میزان بارش در همدان نسبت به سال گذشته 50 درصد و نسبت به بلندمدت 25 درصد کاهش یافته است. انتهای پیام/89003/الف20/ض1002",1
"تاکید رئیس جمهوری بلاروس بر اهمیت تعهد به توافق مینسک 
 رئیس جمهوری بلاروس امروز-شنبه- بر اهمیت تعهد به آتش بس مینسک تاکید کرد. 

 به گزارش ایلنا به نقل از پرنسالاتینا، الکساندر لوکاشنکو رئیس جمهوری بلاروس امروز در مصاحبه تلویزیونی با شبکه های روسیا 1 و ان دی تی وی بر اهمیت پایبندی به مفاد آتش بس مینسک برای دست یابی به یک راه حل سیاسی به منظور پایان دادن به درگیری های شرق اوکراین تاکید کرد. 

 لوکاشنکو گفت که اصلی ترین مساله در حال حاضر پایبندی عملی به تمام مفاد آتش بس مینسک است. 

 رئیس جمهوری بلاروس افزود که مسائل مورد توافق بسیاری وجود دارند و نباید فراموش کنیم که ملت روسیه، اوکراین و یلاروس با یکدیگر برادر هستند و به همین دلیل آن چه که در کشور همسایه بلاروس اتفاق می افتد، برای این کشور هم مهم است. 

 قرار است توافق نامه آتش بس از بامداد فردا در اوکراین به اجرا درآید. 

 پایان پیام",8
"اتحادیه اروپا و سازمان امنیت و همکاری اروپا انفجارها در آلبانی را محکوم کردند 
 هیات هایی از اتحادیه اروپا و سازمان امنیت و همکاری اروپا برای محکوم کردن دو انفجار ناشی از بمب گذاری به آلبانی سفر کردند. 

 به گزارش خبرگزاری دانشجویان ایران (ایسنا)، به نقل از خبرگزاری شینهوا، هیات اتحادیه اروپا در سفر خود به آلبانی گفت: ما حمایت عمیق خود را از اجرای قانون در آلبانی اعلام می کنیم و امیدواریم که تمامی عاملان این دو انفجار به میز محاکمه کشانده شوند. همچنین انتظار داریم که تمام احزاب سیاسی آلبانی در حمایت از این هدف متحد باشند. علاوه بر این انتظار داریم که قانون در این باره اجرا شود. 

 هیات سازمان امنیت و همکاری اروپا نیز که برای ابراز همدردی و محکومیت این سه انفجار به تیرانا، پایتخت آلبانی رفته بود در بیانیه مطبوعاتی اعلام کرد: سازمان امنیت و همکاری اروپا به شدت تمامی اقدامات خشونت آمیز را محکوم می کند چون این اقدامات در جامعه دموکراتیک و مدرن هیچ جایگاهی ندارد. ما از تمامی طرف های سیاسی می خواهیم تا از سیاسی کردن حملات روز سه شنبه امتناع کرده و راه را برای تحقیقات جامع و گسترده درباره این سه بمب گذاری و تشخیص و تحت پیگرد قرار دادن عاملان این سه انفجار باز کنند. 

 این دو انفجار اوایل روز سه شنبه رخ داد و ادی راما، نخست وزیر آلبانی آن را حملات تروریستی با هدف تضعیف دولت برای مقابله با جرم و جنایت توصیف کرد. 

 پلیس آلبانی اعلام کرد، به هیچ کس در این انفجارها آسیبی وارد نیامده است. همچنین بمب سوم که عمل نکرده بود در یک ایستگاه اتوبوس یافت شد. 

 انتهای پیام",8
"آزادی اتباع ربوده شده کره جنوبی در فیلیپین 
 به گزارش خبرنگار بین الملل خبرگزاری موج،وزارت خارجه کره جنوبی از آزاد شدن 4 تبعه ربوده شده این کشور در فلیپین خبر داد. 
 این افراد در اطراف مانیل، پایتخت فیلیپین توسط عناصر مسلح ناشناس ربوده شده بودند و به مدت 4 روز اطلاعی از وضع این افراد وجود نداشت. 
 نیروهای امنیتی فیلیپین به دنبال بازداشت عاملان این حادثه هستند.",8
"مصر و آینده بحران لیبی 
 به گزارش خبرگزاری موج، مصر و آینده بحران لیبی عنوان یادداشت روز روزنامه قدس است که در آن می خوانید؛ 
 حمله اخیر هواپیماهای ارتش مصر به شهر درنه در شرق لیبی که به کشتار شماری از غیر نظامیان این کشور منجر شد، با واکنش متفاوت مردم لیبی مواجه شد. 
 این حمله در پی قتل 21 جوان مسیحی مصر توسط داعش صورت گرفت و قاهره آن را پاسخی به جنایات گروهک تروریستی داعش توصیف کرد. 
 این در حالی است که دیروز گروه تکفیری داعش 35 تبعه مصری دیگر را به گروگان گرفته که احتمال می رود به سرنوشت دیگر هموطنانشان دچار شوند. عمر الحاسی ، نخست وزیر دولت وابسته به کنگره ملی در شرق لیبی با صدور بیانیه ای، این حمله را جنایت علیه شهروندان بی دفاع این کشور تلقی کرد. 
 این در حالی است که عبدا000 الثنی ، نخست وزیر وابسته به مجلس قانونگذاری لیبی و طرفدار ژنرال خلیفه حفتر، پیش از این از دولت مصر برای سرکوب گروهک داعش درخواست کمک کرده بود. 
 تقابل دو جریان حاکم در لیبی، یعنی دولت وابسته به جبهه فجر اسلام و دولت وابسته به خلیفه حفتر، بحران داخلی این کشور را تشدید کرده است. 
 هر دو دولت از مدتها پیش با دو تفکر ملی و اسلامی در لیبی به تقابل با یکدیگر پرداخته و جامعه این کشور را به دو قطب کاملاً متضاد تبدیل کرده است. 
 ازآنجایی که بخشی از بحران لیبی به دخالت قدرتهای منطقه ای و فرا منطقه ای مربوط می شود، بنابراین ورود مصر به این بحران ممکن است به تجزیه لیبی منجر شود. جامعه جهانی، دولت وابسته به خلیفه حفتر را به رسمیت می شناسد، در حالی که بیشتر مردم منطقه شرق لیبی، از دولت عمر الحاسی که وابسته به جریان اسلامگرایان است، طرفداری می کنند. 
 مصر که از حضور اخوان المسلمین وداعش در کنار مرزهای خود در لیبی بشدت نگران است، در صدد سرکوب نیروهای اسلامگرا برآمده است. 
 بنابراین دولت عبدالفتاح السیسی به بهانه انتقام خون 21 مسیحی اعدام شده توسط داعش حملات هوایی جدیدی را علیه مناطق شرق لیبی آغاز کرد. 
 دولت عبدا000 الثنی نخست وزیر لیبی، قطر، ترکیه و سودان را به تحریک وپشتیبانی از جبهه اسلامگرای فجرالاسلام متهم می کند، درحالی که عمرالحاسی، عربستان، امارات و مصر را عامل ناامنی های لیبی می داند. 
 تشدید اختلاف میان دو دولت لیبی و دخالت مستقیم مصر در سرکوب اسلامگریان شرایط خاورمیانه و شمال آفریقا را کاملاً بحرانی کرده وممکن است مصر را به اعزام نیروی زمینی برای حمایت از دولت خلیفه حفتر مجبور کند. 
 در حال حاضر بیش از یک میلیون مصری در لیبی به کار مشغول هستند و اقدام اخیر داعش در قتل 21 جوان مسیحی مصری شاغل در لیبی، راه را برای دخالت مستقیم نظامی مصر در این کشور هموار خواهد کرد . بی گمان جامعه جهانی از دخالت نظامی مصر در لیبی برای سرکوب اسلامگرایان حمایت می کند، اما آیا این دخالت نظامی کمکی به حل بحران لیبی خواهد کرد؟ 
 دخالت احتمالی مصر و ادامه حملات هوایی این کشور به مناطق شرق لیبی نه تنها کمکی به حل بحران لیبی نخواهد کرد، بلکه این کشور را به سمت تجزیه سوق خواهد داد. 
 هر چند اقدام وحشیانه داعش در قتل 21 جوان مسیحی مصری افکار عمومی مصر را بشدت تحت تأثیر قرار داد، اما این دخالت مصر هیچ گونه توجیه شرعی و قانونی ندارد. طبیعی است حضورداعش در کنار مرزهای مصر، آسیبهای جدی به ساختار اجتماعی و سیاسی این کشور وارد خواهد ساخت، اما دخالت نظامی راه کار مناسبی تلقی نمی شود. اگر مصر به بمباران مناطق شرق لیبی ادامه دهد، اسلامگرایان لیبی و مصر در آینده به صورتی کاملاً جدی علیه دولت عبدالفتاح السیسی وارد عمل خواهند شد و اوضاع مصر نیز تحت تأثیر بحران داخلی لیبی قرار خواهد گرفت. 

 نویسنده: حسن هانی زاده",8
"قطعنامه حمایت از مسلمانان میانمار 
 مجمع عمومی سازمان ملل متحد، روز دوشنبه قطعنامه ای را صادر کرد که از دولت میانمار (برمه) می خواهد به مسلمانان آن کشور شهروندی اعطاء کرده و برای آن ها حقی برابر با دیگر میانماری ها قائل شود. این قطعنامه غیرالزام آور، یک ماه پس از تصویب آن در کمیته حقوق بشر سازمان ملل متحد، به رای 193 عضو مجمع عمومی گذاشته شد. به گزارش خبرگزاری فرانسه، این قطعنامه نگرانی عمیق خود را در مورد گرفتاری ها و مشکلات مسلمانان روهینگیا ساکن ایالت راخین میانمار، پس از شورش ها و خشونت های سال 2012 (1391) بیان کرده است. در حال حاضر دست کم 140 هزار نفر در اردوگاه های پناهندگی زندگی می کنند، که ناظران حقوق بشر از شرایط زندگی در آنها ابراز نگرانی کرده اند. دولت میانمار مسلمانان روهینگیا را پناهندگان غیرقانونی از بنگلادش می داند و به آنها حق شهروندی نداده است. دولت میانمار در قوانینی بحث انگیز از آنها خواسته است تا خود را بنگالی خطاب کنند و اگر کسی امتناع کند، به اردوگاه پناهندگان فرستاده می شود.",8
"پیشنهاد آرژانتین برای اعلام روز مقاومت ملت ها /رشد احساسات ضدصهیونیستی در آرژانتین/غول های تجاری آمریکا پشت مرزهای کوبا 
 به گزارش خبرنگار دفتر منطقه ای خبرگزاری فارس در آمریکای لاتین ، پیشنهاد آرژانتین برای اعلام روز مقاومت ملت ها ، نصب پوسترهای ضد اسرائیلی در آرژانتین، غول های تجاری آمریکا پشت مرزهای کوبا، تظاهرات ضد دولتی در هائیتی، جشن سنتی خورشید در آرژانتین و 5 کشته در درگیری فارک و نظامیان کلمبیا از مهم ترین اخبار آمریکای لاتین در هفته گذشته است. 

 فرناندز: یانکی ها در دادن حق به کاسترو 53 سال دیر کردند/ مقاومت کوبا قابل تحسین است/انگلیس از آمریکا عبرت بگیرد 

 رئیس جمهور آرژانتین ضمن تحسین ایستادگی و مقاومت ملت کوبا در برابر تحریم های آمریکا پیشنهاد داد 17 دسامبر(26 آذر) به عنوان روز اعلام همبستگی با ملت هایی که تسلیم نمی شوند، در نظر گرفته شود. 

 جی77+چین تحریم های آمریکا علیه ونزوئلا را محکوم کرد 

 رئیس جمهور بولیوی اعلام کرد: گروه 77 کشور در حال توسعه به علاوه چین (جی77+چین) به شدت تحریم های آمریکا علیه ونزوئلا را محکوم کرده و خواستار لغو آن شدند. 

 جشن سنتی خورشید در آرژانتین+تصویر 

 هزاران نفر از اعضای گروه توپاک آمارو آرژانتین با برگزاری جشن بزرگ خورشید در این کشور اعلام کردند که قصد دارند با برپایی این مراسم سالی سرشار از شادی و نشاط را پیش روی خود قرار دهند. 

 رئیس جمهور برزیل: عاملین فساد در برزیل مجازات خواهند شد 

 رئیس جمهور برزیل ضمن رد وجود بحران فساد در برزیل اطمینان داد که عاملین موارد فسادی اخیر مجازات خواهند شد. 

 حمایت مهاجران کوبایی در آمریکا از آغاز روابط دیپلماتیک بین این 2 کشور 

 بر اساس مؤسسه نظرسنجی بندیکسون بسیاری از مهاجران کوبایی ساکن در ایالات متحده آمریکا از طرح های پیشنهادی اوباما برای از سرگیری روابط دیپلماتیک بین این 2 کشور حمایت کردند. 

 جبهه ونزوئلایی فرانسیسکو دِمیراندا : آمریکا بزرگ ترین نسل کش تاریخ است 

 جبهه ونزوئلایی فرانسیسکو دِمیراندا تحریم های اعمال شده از سوی ایالات متحده آمریکا علیه این کشور را محکوم کرد و آمریکا را یکی از بزرگ ترین نسل کش های تاریخ دانست. 

 رئیس جمهور ونزوئلا: آزادی زندانیان نشان از شکست آمریکا در تحریم 55 ساله علیه کوبا دارد 

 رئیس جمهور ونزوئلا ضمن برجسته کردن مقام پنج قهرمان کوبایی و ابراز خوشحالی از آزادی آن ها اعلام کرد که تلاش این افراد نمونه ای از مبارزات تمامی ملت آمریکای لاتین در رسیدن به آزادی و رهایی از زنجیر استعمار است. 

 فارک:دولت کلمبیا به آتش بس یکجانبه ملحق شود 

 نیروهای مسلح انقلابی کلمبیا (فارک) از رئیس جمهور این کشور خواستند تا برای برقراری صلح و آرامش در این کشور با گذاشتن سلاح ها بر زمین به آتش بس یکجانبه ای که از سوی فارک در پیش گرفته شده بپیوندد. 

 داغ ترین خبر سال 2014 از نگاه روزنامه نگاران بولیوی 

 روزنامه نگاران و مطبوعات بولیوی، از سرگیری روابط میان کوبا و آمریکا را به عنوان داغ ترین و مهم ترین خبر سال جاری میلادی در سطح جهانی توصیف کردند. 

 مجلس ملی ونزوئلا مصوبه اتحادیه اروپا را رد کرد 

 دولت ونزوئلا مصوبه اتحادیه اروپا و اظهارات مسئول جدید سیاست خارجی این اتحادیه درباره این کشور آمریکای جنوبی را مداخله گرایانه خوانده و آن را رد کرد. 

 رئیس جمهور سابق برزیل: آمریکا اکنون باید به تحریم های کوبا پایان دهد 

 رئیس جمهور سابق برزیل ضمن اعلام تبریک به مناسبت آغاز روابط دیپلماتیک بین آمریکا و کوبا، از آمریکا خواست که به تحریم های اعمال شده علیه این کشور پایان دهد. 

 وزیر دفاع ونزوئلا: اقدامات یانکی ها در ونزوئلا تروریستی است 

 وزیر دفاع ونزوئلا اعلام کرد که تحریم های اعمال شده از سوی ایالات متحده آمریکا، اصول اساسی صلح را نقض می کنند، آمریکا دکترین جنگ غیر متعارف در ونزوئلا را مدیریت می کند، یانکی ها در ونزوئلا به دنبال اقدامات تروریستی هستند. 

 آمریکا در پرونده دانش آموزان ناپدید شده مکزیکی دخالت داشته است 

 یافته های جدید دادستانی کل مکزیک در شهر ایگوآلا ایالت گررو نشان می دهد که اداره تحقیقات فدرال ایالات متحده آمریکا در پرونده دانش آموزان ناپدید شده مدرسه آیوتسیناپا دخالت داشته است. 

 رائول کاسترو: اختلافات عمیقی بین کوبا و آمریکا وجود دارد/لزوم اجتناب از تهدید و فشار 

 رئیس جمهور کوبا با تأکید بر اینکه با آمریکا اختلافات عمیقی داریم که باید به وسیله راه حل های صلح آمیز و اجتناب از تهدید حل شود، گفت: در برابر آمریکا رفتاری محتاطانه، متفکرانه اما قاطعانه خواهیم داشت. 

 استلا کالونی: کوبا الگوی مقاومت در لحظات دشوار است 

 نویسنده برجسته آرژانتینی در یادداشتی با بیان اینکه کوبا الگوی مقاومت در لحظات دشوار است، نوشت: مقاومت درس های زیادی به مردم کوبا داد و آنها توانستند بدون اینکه هیچ یک از ارکان انقلاب خود را از دست دهند، استقلال خود را حفظ کنند. 

 غول های تجاری آمریکا پشت مرزهای کوبا صف کشیدند 

 شرکت های تجاری غول آمریکایی امیدوارند با آغاز روابط دیپلماتیک با کوبا، بتوانند روابط تجاری نزدیکی با این کشور برقرار کنند. 

 رئیس جمهور مکزیک: ناپدید شدن 43 دانش آموز نهادهای دولتی مکزیک را متزلزل ساخته است 

 رئیس جمهور مکزیک اقرار کرد مسئله ناپدید شدن 43 دانش آموز موجب متزلزل شدن نهادهای دولتی شده و تاثیرات منفی بر جامعه گذاشته است. 

 درگیری فارک و نظامیان کلمبیا 5 کشته بر جای گذاشت 

 5 تن از نظامیان کلمبیا طی درگیری شدید با نیروهای مسلح انقلابی این کشور (فارک) جان خود را از دست دادند و 5 نفر نیز زخمی شدند. 

 وزیر خارجه ونزوئلا: تحریم های آمریکا علیه ونزوئلا با شکست مواجه خواهد شد 

 وزیر امور خارجه ونزوئلا اعلام کرد که سیاست های آمریکا در جهت تصویب تحریم هایی علیه این کشور و وضع قوانینی ضد مقامات آن با شکست مواجه خواهد شد. 

 دختر کاسترو: تمام جملات اوباما را نمی پسندم/اجازه کودتا نمی دهیم 

 دختر رئیس جمهور کوبا درباره بیانیه باراک اوباما رئیس جمهور آمریکا گفت: تمام جملات آن را نمی پسندم اما به طور کلی از آن این گونه برداشت کرده ام که دولت آمریکا قصد دارد با کوبا به مذاکره بپردازد. 

 وزیر جنبش های اجتماعی ونزوئلا: آمریکا نمی تواند علیه مقامات ونزوئلا قوانین وضع کند 

 وزیر امور خارجه سابق و وزیر فعلی جنبش های اجتماعی ونزوئلا اعلام کرد که ونزوئلا کشوری مستقل بوده و آمریکا نمی تواند علیه مقامات این کشور تصمیم گیری کرده و قوانینی وضع کند. 

 جامعه شناس برزیلی: کوبا با مقاومت در برابر تحریم ها از سد بزرگ ترین قدرت امپریالیستی گذشت 

 اِمیر صادِر جامعه شناس برزیلی با بیان اینکه آمریکا نتوانست انقلاب کوبا را سرنگون کند، گفت دولت کوبا توانست با مقاومت در برابر همه تحریم ها حصار آن ها را شکسته و در برابر بزرگترین قدرت امپریالیستی جهان پیروز شود. 

 بازداشت 10 هزار کودک مهاجر هندوراسی در آمریکا 

 بیش از 10 هزار کودک مهاجر هندوراسی که به طور غیر قانونی از مرز مکزیک وارد آمریکا شده اند موفق به بازگشت به کشورشان نشده و همچنان در ایالات متحده در بازداشت به سر می برند. 

 مردم هائیتی در مخالفت با دولت به خیابان ها آمدند 

 مردم هائیتی بار دیگر با برگزاری تظاهراتی، خواستار برکناری رئیس جمهور این کشور شده و انجام هرگونه مذاکره برای یافتن راه حل خروج از بحران سیاسی را رد کردند. 

 محبوبیت 71 درصدی رئیس جمهور اکوادور در آخرین سال ریاست 

 طبق یک نظرسنجی، رئیس جمهور اکوادور در حالی سال جاری میلادی را به پایان می رساند که از مقبولیتی 71 درصدی در میان مردم برخوردار است. 

 والدین دانش آموزان ناپدیدشده مکزیکی دست به دامن پاپ شدند 

 والدین دانش آموزان ناپدیدشده مکزیکی با برپایی تجمعی از رهبر کاتولیک های جهان خواستند در یافتن فرزندانشان به آن ها یاری رساند. 

 فارک خواستار برقراری آتش بس دوجانبه در کلمبیا شد 

 نیروهای مسلح انقلابی کلمبیا (فارک) در آستانه سال نو میلادی از دولت این کشور درخواست کردند از برقراری آتش بس دوجانبه حمایت و پشتیبانی کند تا صلح برقرار شود. 

 رئیس جمهور برزیل وزرای جدید کابینه خود را معرفی کرد 

 روسف که برای دور بعدی ریاست جمهوری برزیل نیز انتخاب شده، ضمن تشکر از وزرای قبلی برخی از وزرای جدید کابینه اش را معرفی کرد. 

 نصب پوسترهای ضد اسرائیلی در مسیر گردشگران صهیونیست در آرژانتین 

 نمایش پوسترهای تحریم گردشگری نظامی اسرائیلی در نمایشگاه صنایع دستی و در مسیرهای عمومی منتهی به شهر ال بولسون واقع در ایالت ریونگرو ، خشم جامعه یهودی آرژانتین را برانگیخت. 

 عدم تعهد خواستار عدم مداخله آمریکا در امور ونزوئلا شد 

 جنبش عدم تعهد از ایالات متحده آمریکا خواست در مسائل داخلی ونزوئلا دخالت نکند و تحریم های غیرقانونی خود علیه این کشور آمریکای جنوبی را بردارد. 

 مادورو: اپوزیسیون ونزوئلا در تلاش برای فروپاشی نهادهای دولتی است 

 رئیس جمهور ونزوئلا ضمن ابراز تاسف از بی احترامی اپوزیسیون به قانون اساسی این کشور گفت: راست گراها به دنبال صدمه زدن و فروپاشی نهادهای دولتی هستند. 

 اکوادور خواستار پایان تحریم آمریکا علیه کوبا شد 

 رئیس جمهور اکوادور از آمریکا خواست تا به تحریم های جنایتکارانه خود علیه ملت کوبا که بیش از نیم قرن به طول انجامیده پایان دهد. 

 انتهای پیام/",8
"دیدار وزیر خارجه انگلیس با رئیس جمهور الجزایر 
 به گزارش خبرنگار بین الملل خبرگزاری موج، فیلیپ هاموند، وزیر خارجه انگلیس پس از دیدار با عبدالعزیز بوتفلیقه، رئیس جمهور الجزایر در الجزیره، پایتخت این کشور از نزدیکی دیدگاه های دو طرف برای حل و فصل سیاسی بحران در لیبی خبر داد. 
 وی تاکید کرد: با رئیس جمهور بوتفلیقه درباره چالش هایی که لیبی با آن روبروست، بحث و گفت و گو کرده است. 
 هاموند با اشاره به ظرفیت های همکاری های انگلیس و الجزایر برای مقابله با چالش های امنیتی در منطقه و به ویژه از بین بردن گروه های تروریستی، افزود: لندن و الجزایر در پی توسعه روابط اقتصادی و تجاری هستند. 
 وی بیان داشت: انگیزه سرمایه گذاران انگلیسی پس از برگزاری نشست تجاری مشترک انگلیس و الجزایر برای سرمایه گذاری در الجزایر بیشتر شده است.",8
"مراکز مخفی سازمان جاسوسی آمریکا در رومانی فاش شد 
 به گزارش ایرنا از پایگاه های اینترنتی بالکان، 'یوآن تاپلس' به روزنامه Adevarul گفت که سیا بدون اطلاع حکومت بخارست مخالفان آمریکا را در مراکزی در رومانی بطور موقت بازداشت می کرده و سپس آنها را به مناطق دیگری انتقال می داده است. 

 تاپلس افزود: دولتهای رومانی و آمریکا پس از 11 سپتامبر 2001 در باره واگذاری مکان هایی به سازمان جاسوسی آمریکا برای سازماندهی فعالیت های این سازمان در دیگر کشورها گفت و گو هایی کردند و حکومت بخارست برای اینکه به آمریکاییها نشان دهد که به آنها اعتماد دارد، هیچ دخالتی در فعالیت های آمریکایی ها نمی کرد. 

 این مقام سابق اطلاعاتی رومانی افزود: جایی به نام بازداشتگاه در رومانی وجود نداشت و سازمان جاسوسی آمریکا از این گونه اماکن فقط برای انتقال دادن مخالفان به جاهای دیگر استفاده می کرد. 

 وی گفت که رومانی در آن زمان در انتظار چراغ سبز برای پیوستن به ناتو بوده است. 

 رومانی در سال 2004 میلادی به پیمان آتلانتیک شمالی (ناتو) پیوست. 

 تاپلس که بین سال های 2000 تا 2004 رییس اداره اطلاعاتی رومانی بود، ادامه داد، بخارست اطلاع نداشت که در مراکزی که سازمان سیا در رومانی از آنها استفاده می کند مخالفان آمریکا بازداشت هستند. 

 بتازگی گزارشی در مورد شکنجه هایی که سیا بر روی مظنونان به اقدام های تروریستی انجام می داده است، انتشار یافته و در آن از جمله اشاره شده است که سیا 119 نفر را در مکان های نا معلوم تفتیش و بازجویی کرده است که گمان می رود این مناطق در لهستان، لیتوانی، تایلند و افغانستان بوده اند. 

 سازمان جاسوسی آمریکا از روش های مختلفی برای شکنجه مضنونان به عملیات تروریستی از جمله تهدیدهای جنسی و دار زدن بطور نمایشی استفاده می کرده است. 

 رومانی هرگز وجود زندان های مخفی سیا را در خاک خود نپذیرفته است. 

 'یون ایلیچسکو' رییس جمهوری رومانی در دوران بازداشتهای آمریکا به بهانه های اقدامات تروریسی پس از 11 سپتامبر 2011، بتازگی در باره این مساله گفت که هیچ اطلاعی در این باره نداشته است و 'ویکتور پونتا' نخست وزیر رومانی نیز گفته است که وزیر امور خارجه می باید در این باره پاسخگو باشد. 

 اروپام**5**436**1479",8
"موگرینی: روسیه مانع عضویت بوسنی در اتحادیه اروپا نشود 
 اتحادیه اروپا از روسیه خواست تا مساله عضویت کشورهای حوزه بالکان از جمله بوسنی را از مناقشه اوکراین جدا کند و اجازه دهد که این منطقه به سمت عضویت در ناتو و اتحادیه اروپا پیش برود. 

 به گزارش خبرگزاری دانشجویان ایران (ایسنا)، به نقل از خبرگزاری آسوشیتدپرس، مسکو به دلیل تیره شدن روابطش با غرب گفته است که دیگر از عضویت بوسنی در اتحادیه اروپا حمایت نمی کند و هیچ اتفاق نظری برسر این مساله در بوسنی وجود ندارد. در بوسنی، کروات ها و بوسنیایی ها به سمت غرب تمایل دارند اما صرب های بوسنی همچنان رابطه نزدیکی با مسکو دارند و با عضویت در ناتو و اصلاحات پیشنهادی اتحادیه اروپا مخالفند. 

 در همین حال ""فدریکا موگرینی"" مسئول سیاست خارجی اتحادیه اروپا پس از دیدار با رهبران بوسنی در سارایوو گفت، برداشت کلی وی این است که مردم بوسنی برای حرکت به سمت اتحادیه اروپا کاملا آماده اند و مناقشه روسیه با اتحادیه اروپا نباید بر روی این موضوع تاثیر بگذارد. 

 وی گفت: تنش هایی میان روسیه و اروپا وجود دارد اما دو طرف باید راه هایی برای همکاری پیدا کنند نه تقابل و قطعا بسیار خوب است که غرب بالکان را از چنین تنش هایی دور کنیم. روسیه برای اولین بار در 14 سال گذشته ماه پیش زمانی که شورای امنیت می خواست حکم حضور نظامی تحت حمایت اتحادیه اروپا را در بوسنی تمدید کند، رای ممتنع داد. 

 گفته می شود علت اقدام روسیه این بوده است که اغلب در اعلامیه ها به آینده بوسنی در عضویت به اتحادیه اروپا و ناتو اشاره می شود. 

 سفیر روسیه در بوسنی نیز تاکید کرد: ما نمی خواهیم از قطعنامه مذکور به عنوان ابزاری برای مخالفت های بیشتر استفاده شود چرا که ما به این موضوع ارتباطی نداریم و مساله این است که بوسنی و هرزگوین می خواهد عضو ناتو یا اتحادیه اروپا شود. خود کشور بوسنی باید در این باره تصمیم بگیرد اما در این کشور اتفاق نظر وجود ندارد. 

 موگرینی با رد این اظهارات روز جمعه گفت که تمام رهبران بوسنی نشان دادند که اراده سیاسی برای حرکت به سمت اصلاحات اتحادیه اروپا وجود دارد. 

 انتهای پیام",8
"ارتش سوریه عملیات گسترده ای را در غرب دمشق آغاز کرد+نقشه 
 به گزارش خبرنگار خبرگزاری فارس در دمشق ، به موازات اعلام گروه های مسلح تروریستی مبنی بر آغاز نبردهایی علیه ارتش سوریه در ریف شمالی درعا، ارتش سوریه نیز در پاسخ به این حملات عملیات گسترده ای را در ریف غربی دمشق آغاز کرد که مناطقی از غوطه غربی دمشق تا ریف درعا را شامل می شود. 

 هدف این عملیات در هم شکستن گروه های مسلح تروریستی در جبهه های همجوار استان درعا و ممانعت ارتباط جغرافیایی مناطق تحت تصرف آنها در دو استان درعا و ریف دمشق بیان شده است، به ویژه آنکه گروه های تروریستی فعال در استان درعا از حمایت گسترده اردن، رژیم صهیونیستی و عربستان سعودی برخوردار هستند. 

 موقعیت استان دمشق و ریف آن در سوریه 

 این درحالی است که یگان های ارتش سوریه مستقر در استان درعا نیز پس از آزادسازی شهر استراتژیک دیر العدس که روز گذشته صورت گرفت، مواضع گروه های مسلح و تحرکات آنها در مناطق دیر ماکر، الهباریة، الدناجی، سبسبة، حمریت، کفرناسج، عاعص و الطیحه را هدف قرار دادند. 

 بازمانده گروه تروریستی ارتش آزاد و گروه های تروریستی تکفیری وابسته به القاعده از جمله جبهه النصره مهمترین گروه های فعال در جبهه جنوبی سوریه هستند که استان های درعا و قنیطره را در برمی گیرد. 

 استان دمشق و ریف آن 

 اما با آغاز عملیات ارتش سوریه در ریف غربی دمشق، منطقه دیر ماکر از روز گذشته شاهد درگیری های شدید بین نیروهای ارتش سوریه با تروریست های تکفیری بود. این درحالی است که نیروی هوایی ارتش سوریه نیز مواضع گروه های مسلح در منطقه الدناجی در این منطقه را هدف قرار دادند. 

 غوطه غربی دمشق به رنگ بنفش مشخص شده 

 همچنین یگان توپخانه ارتش سوریه مواضع تروریست ها در شمال و شرق شهر داریا در غوطه غربی دمشق و بزرگراه بین المللی السلام ارتباط دهنده دو استان دمشق و قنیطره را هم گلوله باران کردند. 

 انتهای پیام/",8
"دلیل تعطیلی سفارت کانادا در تهران تهدیدات امنیتی نبود 
 به گزارش گروه بین الملل خبرگزاری فارس ، یک گزارش تازه منتشر شده درباره امنیت سفارت سابق کانادا در تهران نشان می دهد که در زمان اقدام عمل دولت کانادا برای تعطیلی سفارت اتاوا در تهران، تهدید چندان زیادی متوجه این سفارتخانه نبوده است. 

 شبکه سی بی سی کانادا گزارش کرد که این گزارش که کمتر از 9 ماه قبل از آنکه اتاوا سفارت کشورش در تهران را تعطیل کند و به دیپلمات های ایرانی دستور دهد تا از کانادا خارج شودند، تهیه شده است و می گوید بزرگترین تهدید در زمان تعطیلی سفارت کانادا وقوع زلزله بوده است. 

 این گزارش مدعی شده است: خطر بالای زمین لرزه فاجعه بار همچنان یک چالش بسیار مهم امنیتی برای هیأت های دیپلماتیک در تهران است . 

 این گزارش در حالی منتشر شده است که جان برد وزیر خارجه کانادا در سالگرد اعلام بسته شدن سفارتخانه کشورش در تهران، در گفت وگو با بی بی سی، دلیل این تصمیم را نگرانی در مورد امنیت دیپلمات های کانادایی اعلام کرد. 

 به گزارش بی بی سی، وی همچنین مدعی شد که از ماهها قبل، تصمیم به بستن سفارتخانه این کشور در تهران را در دست بررسی داشته است و گفت که وضعیت حقوق بشر در ایران و پرونده هسته ای این کشور در این تعلیق روابط مؤثر بوده است. 

 طبق گزارش بی بی سی، دولت کانادا پیش از بستن کامل سفارت خود، بخش ویزای آن را در بهار سال 1391 تعطیل کرده ولی علت آن را کم کردن از هزینه ها خوانده بود. 

 شبکه تلویزیونی سی بی سی، با استفاده از قانون دسترسی آزاد به اطلاعات به متن گزارش برآورد وضعیت امنیتی سفارتخانه کانادا در ایران دسترسی پیدا کرده است. 

 طبق این گزارش، تصمیم دولت محافظه کار کانادا در شهریور سال 1391 در تعلیق روابط با ایران مورد استقبال رژیم صهیونیستی قرار گرفت ولی با انتقادهایی به ویژه از سوی تعدادی از دیپلماتهای کانادایی از جمله چند سفیر سابق کانادا در ایران روبرو شد. 

 به دنبال انتشار این گزارش هشت صفحه ای، دان لیورمور رئیس سابق اداره امنیت و اطلاعات دیپلمات ها در وزارت خارجه کانادا گفت: متن این گزارش دیپلمات کانادایی نشان می دهد که هیچ تهدید جدی وجود نداشت. ما باید حضورمان را در تهران حفظ می کردیم اما برای دولت محافظه کار کانادا برخورد با ایران بیشتر کاربرد شعاری دارد و درکشان از شرایط ایران از واقعیت فاصله دارد . 

 انتهای پیام/م",8
"پلیس داکا مقرهای اصلی احزاب اپوزیسیون را محاصره کرد 
 به گزارش خبرگزاری مهر، خبرگزاری فرانسه از حبس ""خالده ضیا"" رهبر اپوزیسیون بنگلادش در دفترش در آستانه تظاهرات حامیانش با هدف جلوگیری از شرکت وی در تظاهرات گسترده در این کشور خبر داد. 

 اقدامات پلیس بنگلادش درحالیست که حزب ناسیونالیست خالده ضیا که سال گذشته انتخابات را تحریم کرده و حزب حاکم را به تلاش برای تقلب در رای گیری متهم کرده است، در پی برگزاری تظاهرات در روز دوشنبه در پایتخت بنگلادش در روز کشتار دموکراسی است. 

 این درحالیست که یکی از بازرسان پلیس ضمن رد حبس شدن خالده ضیا به زور در دفترش و استقرار تعداد زیادی نیروی امنیتی در اطراف دفاتر تاکید کرد که خالده ضیا بازداشت نشده و تنها تدابیر امنیتی بیشتر شده است.",8
"عریقات: تصمیم به پیوستن فلسطین به دیوان بین المللی کیفری غیر قابل برگشت است 
 صائب عریقات، مذاکره کننده ارشد فلسطینی می گوید تصمیم مقامات فلسطینی برای عضویت فلسطین دردیوان بین المللی کیفری را دائمی و غیر قابل برگشت دانست. 
 عریقات روز یکشنبه در مصاحبه با رادیو صدای فلسطین گفت: هیچ قدرتی بر روی زمین نمی تواند زمان را به عقب بازگرداند. 
 وی اسرائیل را به نقض همه قوانین و میثاق های بین المللی با تکیه بر منطق استکبار و همچنین کنگره آمریکا را به حفاظت از اسرائیل متهم کرد. 

 این مقام فلسطینی هشدار داد اگر اسرائیل به سیاست گسترش شهرک سازی و خودداری از پرداخت پول مالیات فلسطینی ها ادامه دهد تشکیلات خودگردان فلسطین نیز در روابط سیاسی و امنیتی خود با تل آویو تجدیدنظر خواهد کرد. 

 وی افزود قرار است در اواخر فوریه جلسه ای در سطح مقامات ارشد برای تصمیم گیری در مورد آینده روابط با اسرائیل برگزار شود. 

 اسرائیل درآمد مالیاتی حاصل از واردات به فلسطین را در واکنش به پیشنهاد تشکیلات خودگردان برای پیوستن به دیوان بین المللی کیفری مسدود کرده است. اسرائیلی ها همچنین از جامعه بین المللی خواسته اند کمک های مالی به این دیوان را متوقف کنند. 

 نگرانی اسرائیل و امریکا 

 رژیم تل آویو از الحاق فلسطین به دیوان بین المللی کیفری می هراسد چرا که راه را برای پیگرد قانونی مقامات اسرائیلی که در ارتکاب جنایات علیه غیرنظامیان فلسطینی، جنایات جنگی و جنایت علیه بشریت دست داشته اند، هموار می کند. 

 امریکا نیز تلاش تشکیلات خودگردان فلسطین برای پیوستن به دیوان بین المللی کیفری را روشی غیرسازنده در روند سازش در خاورمیانه خوانده و از آن انتقاد کرده است. 

 وزارت امور خارجه امریکا با صدور بیانیه ای در اوایل ماه ژانویه اعلام کرد که فلسطین، کشوری مستقل نیست و به همین دلیل شرایط پیوستن به دیوان بین المللی کیفری را ندارد. با این حال، بان کی مون، دبیرکل سازمان ملل متحد گفته است فلسطین از اول آوریل سال جاری میلادی به عضوی از این دیوان تبدیل خواهد شد. 

 سناتورهای امریکایی نیز رهبران فلسطینی را تهدید کرده اند که به دلیل این تصمیم، منتظر پاسخی محکم باشند. 

 انتقادات شدید و تهدیدات رژیم تل آویو و واشنگتن پس از آن تشدید شد که محمود عباس، رئیس دولت وحدت ملی فلسطین اسناد لازم را برای پیوستن فلسطین به 20 سازمان بین المللی از جمله دیوان بین المللی کیفری امضا کرد. 
 ع م /د ب",8
"دادستان کل جدید تاجیکستان منصوب شد 
 به گزارش خبرنگار خبرگزاری فارس در دوشنبه، امامعلی رحمان رئیس جمهور تاجیکستان طی حکمی یوسف رحمانوف را که پیش از این مقام معاون دستگاه ریاست جمهوری تاجیکستان را به عهده داشت، به عنوان دادستان کل تاجیکستان منصوب کرد. 

 ساعتی قبل در دوشنبه جلسه غیر علنی مجلس سنای تاجیکستان برگزار شد که در آن وکلا از پیشنهاد رئیس جمهور این کشور در مورد برکناری شیرخان سلیم زاده از سمت دادستان کل تاجیکستان استقبال و با پیشنهاد فرد جدید موافقت کردند. 

 انتهای پیام/",8
"""گلوبال پست"": روسیه ممکن است به دنبال الحاق مناطق دیگر به خاک خود باشد 
 / 
 این پایگاه آمریکایی در گزارشی به قلم ""دن پلسچاک"" نوشت؛ در حالی که ذهن دنیا معطوف اوکراین است، ولادیمیر پوتین ممکن است به دنبال الحاق آبخازیا و اوستیای جنوبی به روسیه باشد",8
"فارین پالیسی: آلمان باید از منطقه یورو اخراج شود 
 به گزارش نسیم ، نشریه فارین پالیسی در گزارشی از بررسی عوامل سقوط اقتصاد منطقه یورو، می نویسد: منطقه یورو در تله ای گیر کرده است، کشورهای این منطقه تحت یک واحد ارزی مشترک ناچارند در دو جهت متفاوت حرکت کنند. 

 این نشریه راهکار حل مشکل منطقه یورو را خروج آلمان و نه یونان از این اتحادیه می داند و می نویسد: در واقع، مازاد تجاری زیاد آلمان مشکل اصلی اروپاست و بیش از آن که باعث ارتقا اقتصاد جهانی شود، باعث نابودی آن می شود. و بهترین راه حل آن است که آلمان از یورو خارج شود. آلمان معمولا به این اتهامات این گونه پاسخ می دهد که ما مازاد تجاری داریم زیرا از سایر رقبایمان بهتریم، نمی توانید ما را محکوم کنید که چرا جهان خواهان کالاهای برتر آلمان هستند. بقیه جهان هم باید کمی شبیه آلمان شود ..و نمی توانید از ما متنفر باشید چون ما خوبیم... اما ادعای آلمان و اشاره به بحث ""رقابتی"" بودن این کشور صحیح نیست، چرا که در سال 1817، اقتصاددانی به نام دیوید ریکاردو اشاره کرد که مبنای اولیه و نه مطلق برای تجارت، رقابتی بودن است . به عبارت دیگر حتی اگر یک کشور در همه موارد سر باشد، باید تنها بهترین محصولات خود را صادر کند. این که بازار خوبی در اختیار یک کشور باشد الزاما ضرورت اقتصادی ندارد که همه چیز را خودش تولید و صادر کند.",8
وضعیت جوی آب و هوای مازندران اختصاصی وارش نیوز: نوربخش داداشی مدیرکل هواشناسی استان مازندران گفت :بر اساس تجزیه و تحلیل آخرین نقشه های پیش یابی هواشناسی ، اطلاعیه شماره 5 این اداره کل صادر و وضعیت جوی استان طی امروز و فردا ( روزهای چهارشنبه و پنجشنبه 1 و 2 / 2/ 95 ) ، شکل گیری جریانات جنوبی موجب افزایش دما و در ارتفاعات وزش باد گرم نسبتاً شدید خواهد شد و از روز جمعه ( مورخ 3/2/95 ) با شمالی شدن جریانات، شاهد ابرناکی آسمان همراه با وزش باد (برخی مناطق شدید) و بتدریج از سمت غرب استان بارندگی شروع شده و تا روز شنبه بارش متناوب باران همراه باکاهش دما ( 6 تا 12 درجه ) در سطح استان ادامه خواهد داشت .ضمنا دریای خزر نیز طی این مدت مواج و طوفانی پیش بینی می گردد و احتمال آبگرفتگی معابرعمومی در برخی مناطق دور از انتظار نیست. وی در ادامه افزود:لازم بذکر است از بعدازظهر شنبه بتدریج از میزان ناپایداری کاسته شده و از روز یکشنبه با خروج این سامانه ، جو پایداری بر استان حاکم خواهد شد.,1
"جلسه استماع سنا با حضور دو نماینده دولت درباره مذاکرات هسته ای ایران 
 به گزارش گروه بین الملل خبرگزاری فارس ، آنتونی بلینکن، قائم مقام وزارت خارجه و دیوید کوهن، معاون وزارت خزانه داری آمریکا در امور تروریسم و اطلاعات مالی روز چهارشنبه در یک جلسه استماع در مجلس سنا روند مذاکرات هسته ای ایران را مورد بررسی قرار خواهند داد. 

 طبق اعلام سایت رسمی مجلس سنا ، این جلسه را کمیته روابط خارجی مجلس سنا به ریاست سناتور باب کورکر برگزار خواهد کرد. 

 دور تازه مذاکرات هسته ای ایران و 1+5 از امروز در شهر ژنو سوئیس آغاز می شود. با تمدید 7 ماهه ضرب الاجل یک ساله توافق ژنو، ایران و 1+5 تا روز 9 تیر ماه امسال برای توافق فرصت دارند. 

 باراک اوباما، رئیس جمهوری آمریکا و دیوید کامرون، نخست وزیر کامرون روز جمعه در یک کنفرانس خبری مشترک نسبت به وضع تحریم های جدید علیه ایران هشدار دادند. رهبران کشورهای انگلیس و آمریکا گفتند وضع تحریم های جدید ائتلاف جهانی علیه ایران را بر هم خواهد زد. 

 نمایندگان جمهوری خواه کنگره از طرف دیگر می گویند قصد دارند با وضع تحریم های جدید دولت را به اتخاذ مواضع سخت تر در گفت گوهای هسته ای ترغیب کنند. 

 برخی کارشناسان تنش های بین دولت آمریکا و نمایندگان را بخشی از رویکرد تقسیم کار در واشنگتن برای افزایش قدرت چانه زنی این کشور در مذاکرات هسته ای می دانند. 

 انتهای پیام/ا.",8
"مذاکرات مقامات کره جنوبی و چین درباره کره شمالی 
 به گزارش خبرگزاری مهر، یونهاپ از برگزاری مذاکرات امنیتی و دوجانبه میان مقامات کره جنوبی و چین درباره کره شمالی در امروز دوشنبه در سئول در پی پیشنهاد کره شمالی برای برگزاری نشستی میان رهبران سیاسی این دو کشور خبر داد. 

 انتظار می رود که مقامات کره جنوبی و ژاپن در این نشست اطلاعات محرمانه نظامی را درباره تهدیدهای موشکی کره شمالی از طریق آمریکا در اختیار یکدیگر قرار دهند. 

 برگزاری این نشست درحالیست که وزارت خارجه کره شمالی ضمن انتقاد از تحریم های جدید آمریکا علیه پیونگ یانگ این تحریم ها را که به بهانه حمله سایبری علیه سونی پیکچرز انجام می شود، خصمانه و سرکوبگرانه خوانده که تنها باعث تقویت عزم این کشور برای دفاع قاطعانه می شود. 

 این درحالیست که وزارت خارجه کره جنوبی ضمن استقبال از تحریم های جدید آمریکا علیه کره شمالی اعلام کرده است تحریم ها در اعتراض به اقدامات تحریک آمیز این کشور از جمله هک شدن شرکت سونی پیکچرز اعمال شد. 

 باراک اوباما رئیس جمهوری آمریکا نیز اعلام کرده است این تحریم ها به خاطر حمله سایبری به شرکت سونی پیکچرز است که واشنگتن پیونگ یانگ را مقصر می داند.",8
"روسف اعتبارنامه سفیر اندونزی را نپذیرفت 
 به گزارش خبرگزاری مهر به نقل از خبرگزاری فرانسه، دیلما روسف اعتبارنامه سفیر جاکارتا را در اعتراض به اعدام ماه گذشته مارکو آرچر کاردوسو موریه یکی از شهروندان کشورش در اندونزی به اتهام قاچاق مواد مخدر نپذیرفت. 

 روسف همچنین هشدار داد که روابط برزیل و اندونزی در پی اعدام این شهروند 53 ساله برزیلی هنگام ورود به اندونزی به اتهام حمل بیش از 13 کیلوگرم کوکایین متشنج می شود. 

 وزارت امور خارجه اندونزی نیز ضمن ابراز تاسف درباره اقدامات دولت برزیل، سفیر این کشور در جاکارتا را برای تسلیم یادداشت اعتراضی احضار کرده و اعلام کرد هیچ کشور خارجی حق ایجاد اختلال در روند اجرای قانون در اندونزی از جمله قانون مبارزه با مواد مخدر را ندارد.",8
"نظربایف : گفت وگوی ادیان افراط گرایی را ریشه کن می کند 
 به گزارش خبرنگار دفتر منطقه ای فارس در بیشکک ، نورسلطان نظربایف رئیس جمهور قزاقستان در پنجمین کنگره ادیان از رهبران مذاهب سنتی در جهان گفت: تنها با یک هماهنگی گسترده و گفتگو میان ادیان می توان افراط گرایی را ریشه کن کرد. 

 وی در جلسه هیئت های خارجی این کنگره از رهبران مذاهب دعوت کرد تا در جلسه بعدی این کنگره که قرار است در ماه ژوئن سال جاری در آستانه برگزار شود، حضور یابند. 

 هدف تشکیل این گردهمایی در قزاقستان کمک به توسعه درونی تمدن ها و گفت وگو بین مذاهب تعیین شده است. 

 این مسئله در حالی است که ارتباط ادیان با آغاز کنگره رهبران ادیان جهانی و سنتی به عنوان یک اصل به رسمیت شناخته شده و گفت و گوها در سطح بین المللی است. 

 رئیس دولت قزاقستان همچنین در سخنرانی خود در نشست با نمایندگان هیئت دیپلماتیک معتبر در قزاقستان گفت: امیدواریم با دعوت رسمی از رهبران ادیان هیئت ها از کشورهای مختلف نیز در این کنگره ما را همراهی کنند. 

 رئیس جمهور قزاقستان تأکید کرد: امروز هیچ کس شک ندارد که تروریسم به یک مشکل جهانی تبدیل شده است و ما باید با تمام قوا با این معضل جهانی مبارزه کنیم. 

 وی تصریح کرد: قزاقستان به شدت تروریسم و افراط گرایی را در هر شکلی محکوم کرده و در راستای هماهنگ سازی در جهان برای مبارزه با این پدیده شوم گام بر خواهد داشت. 

 انتهای پیام/ز",8
"اهداف مصر در حمله ""مکارانه"" به لیبی؛ داعش یا اخوان المسلمین 
 سید جبار حسینی- گروه بین الملل نسیم: بازیگری سناریوی اخیر مبارزه با داعش را این بار مصر پس از انتشار فیلم کشته شدن 21 کارگر مهاجر مصری در لیبی اجرایی می کند. 

 این در حالی است که کارگردان مشهور سینمای مصر، ویدئوی منتشر شده از اعدام 21 قبطی مصری به دست داعش را غیرواقعی و ساختگی دانست.""طارق العریان"" کارگردان فیلم های سینمایی مصری در واکنش به فیلم اعدام 21 مسیحی مصری اعلام کرد که آنچه در تهیه این ویدیو به کار رفته، نوعی چینش تصاویر و به کارگیری حقه های سینمایی است. 

 صرف نظر از حقیقی یا غیر حقیقی بودن فیلم های هالیوودی داعش، به نظر می رسد حمله نظامی مصر به لیبی برای غلبه یک گروه بر گروه دیگر باشد به خصوص آنکه گروه ضد اخوانی ""خلیفه حفتر"" ژنرال سابق ارتش لیبی که پرچم نابودی گروه های اسلامگرا را در دست دارد، متحمل شکست های سنگینی شده است و شاهد آن بوده ایم که چگونه خلیفه حفتر از حمله هوایی مصر به لیبی حمایت کرد. 

 از همین روی، برخی از تحلیلگران با توجه به حمایت خلیفه حفتر ژنرال بازنشسته ارتش لیبی از مداخله نظامی مصر، هدف اصلی را تلاش برای تغییر موازنه در لیبی به ویژه پس از شکست حفتر در برابر گروه های مسلح حامی اخوان المسلمین عنوان کردند. 

 دلیل دیگری که حمله مکارانه مصر به لیبی را نشان می دهد، ارائه طرح مصری به شورای امنیت سازمان ملل برای لغو تحریم تسلیحاتی ارتش لیبی طرفدار خلیفه حفتر و مخالفت کشور قطر این طرح است. طرح لغو تحریم تسلیحاتی لیبی طرحی است که توسط مصر مطرح شد و گروه کشورهای عربی عضو سازمان ملل نیز ضمن موافقت با این طرح، آن را به شورای امنیت ارجاع دادند. 

 هر چند مقامات قطری علت مخالفت دوحه با این طرح را اعلام نکردند، اما با توجه به توضیحات ارائه شده می توان گفت که قطر به دلیل اینکه این طرح را با هدف مقابله مصر با طرفداران اخوان المسلمین در لیبی می داند، مخالفت کرده است. 

 از سوی دیگر، رئیس جمهور مصر خواستار صدور قطعنامه ای از سوی شورای امنیت برای دخالت نظامی در لیبی شده است. در واقع قاهره به جای اقدام فردی علیه ترویست ها، درصدد مشارکت در حملات بین المللی علیه داعش است زیرا نمی خواهد با اقدام فردی، در منجلاب لیبی گرفتار شود. 

 حال صرف نظر از اهداف مداخله نظامی مصر در لیبی، این پرسش مهم مطرح می شود که آیا این حمله به عنوان یک واکنش محدود باقی می ماند یا مقدمه سازی برای مداخله گسترده خارجی است که بر پیچیدگی اوضاع در این کشور خواهد افزود؟",8
"انتقال برخی سفارتخانه های خارجی از صنعا به عدن 
 برخی کشورهای خارجی سفارتخانه های خود را از صنعا به شهر عدن در جنوب یمن منتقل کردند. 

 به گزارش ایلنا به نقل از پایگاه اینترنتی براقش نت، برخی منابع یمنی گفتند که تعدادی از کشورهای خارجی که اخیرا سفارت های خود را در صنعا بسته بودند، این مراکز دیپلماتیک را به شهر عدن در جنوب یمن انتقال دادند. 

 این منابع افزودند که این کشور ها طی روزهای آینده سفارتخانه های خود را در عدن افتتاح می کنند. 

 در همین حال، عبدربه منصور هادی رئیس جمهوری مستعفی یمن روز گذشته از صنعا خارج شده و به عدن رفت. 

 پایان پیام",8
"انتخابات ریاست جمهوری کرواسی به دور دوم کشیده شد 
 به گزارش یورونیوز، شمارش 98 درصد آرا، حاکی از پیشتازی ایوو یوسیپوویچ با کسب 38.5 درصد بر کولیندا گرابار کیتارویچ با کسب 37 درصد آراست. 

 ایوو یوسیپوویچ آهنگساز موسیقی کلاسیک و رئیس جمهوری کنونی کرواسی از حمایت سوسیال دموکراتهای حاکم در زاگرب برخوردار است. 

 کولیندا گرابار کیتارویچ که سفیر در واشنگتن و وزیر خارجه سابق کرواسی بوده و نیز سمتی را در ناتو داشته است نامزد محافظه کارهای اتحادیه دموکرات مسیحی هاست. 

 آنچه بر انتخابات این دورۀ ریاست جمهوری جدیدترین عضو اتحادیه اروپا سایه انداخته موضوع رکود اقتصاد و بیکاری 19 درصدی است. 

 مقام پنج سالۀ ریاست جمهوری در کرواسی تا حدود زیادی مقامی تشریقاتی است. 

 دور دوم انتخابات ریاست جمهوری کرواسی در 11 ژانویه سال 2015 میلادی برگزار خواهد شد.",8
"بازداشتی مظنون به همکاری با گروه متلاشی شده تروریست های بلژیکی امروز دادگاهی می شود 
 به گزارش گروه بین الملل خبرگزاری فارس ،بازداشتی مظنون به همکاری با گروه متلاشی شده تروریست های بلژیکی که هفته گذشته در یونان دستگیر شده بود، امروز بنا به درخواست بروکسل بمنظور استرداد احتمالی به بلژیک در آتن دادگاهی می شود. 

 به نوشته روزنامه فرانسوی فیگارو ، پلیس یونان امروز با صدور بیانیه ای اعلام کرد: مرد 33 ساله الجزایری که شنبه گذشته به ظن همکاری با گروه اخیرا متلاشی شده تروریست های بلژیکی در آتن بازداشت شده بود، امروز دوشنبه بنا به درخواست بروکسل بمنظور استرداد احتمالی به بلژیک در دادگاه آتن حاضر می شود. 

 این بیانیه افزود: این مظنون که یک مرد 33 ساله الجزایری است امروز در دادگاه حاضر خواهد شد تا حکم استرداد وی که از سوی دولت بلژیک صادر شده، به جریان بیفتد. 

 به اعتقاد دادگاه فدرال بلژیک، این مرد احتمالا با گروه تروریست های بلژیکی که هفته گذشته در این کشور ماتشی شد، ارتباط داشته است. 

 این گروه روز پنج شنبه هفته گذشته در شهر ورویر در شرق بلژیک مورد حمله قرار گرفت و دو نفر از اعضای آن در درگیری مسلحانه با پلیس کشته شدند؛ از آن پس سیر بازداشت ها در بلژیک به راه افتاد و تاکنون 13 نفر در این رابطه در این کشور دستگیر شده اند. 

 بازگشت تروریست های آموزش دیده در اردوگاه های داعش و القاعده به کشورهای مادری در اروپا، به معضلی جدی برای قاره سبز بدل شده است. 

 انتهای پیام/",8
"بارش برف مناطق مختلف آذربایجان غربی را فرا می گیرد 
 مهدی صابری امروز در گفت وگو با خبرنگار فارس در ارومیه اظهار کرد: از فردا بارش برف مناطق مختلف آذربایجان غربی را فرا می گیرد. 

 وی با بیان اینکه از دیروز بارش ها در نقاط مختلف استان خود را به صورت باران نشان دادند، تصریح کرد: این وضعیت از فردا با سرد شدن دمای نسبی هوا به صورت برف خود را نشان خواهد داد. 

 صابری افزود: پیش بینی می شود فردا آذربایجان غربی قسمتی ابری گاهی با وزش باد و بعد از ظهر ابری همراه با بارش برف و باران همراه باشد. 

 وی ادامه داد: روز شنبه نیز هوای نیمه ابری همراه با مه صبحگاهی را در استان شاهد خواهیم بود. 

 صابری اعلام کرد: با تداوم بارش ها، آب گرفتگی معابر عمومی و اختلال تردد و لغزندگی در جاده های استان به سبب بارش برف وجود دارد لذا از رانندگان درخواست می شود در رعایت مسائل ایمنی و قوانین رانندگی دقت بیشتری داشته باشند. 

 انتهای پیام/61001/ر10",1
"مورالس: درخواست بولیوی برای دستیابی به آب های آزاد خوب پیش می رود 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، اوو مورالس رئیس جمهور بولیوی در یک کنفرانس مطبوعاتی در شهر کوچابامبا در مرکز این کشور گفت: در مورد مسئله دریایی می خواهم به مردم بگویم که به لطف اتحاد و همبستگی های موجود، به خوبی پیش می رود و در وضعیت مسائدی قرار داریم. 

 مورالس خاطرنشان کرد که اختلاف دریایی بین بولیوی و شیلی که بیش از 1 قرن است به وجود آمده باعث شد در سال 2013 لاپاز (پایتخت بولیوی) یک دادخواست به دادگاه بین المللی لاهه ارائه کند تا سانتیاگو (پایتخت شیلی) را به بحث و مذاکره درباره دسترسی مستقل بولیوی به اقیانوس آرام وادار سازد. 

 رئیس جمهور بولیوی پس از تاکید بر اتحاد موجود در برابر این تقاضا افزود: به نهاد حقوقی بین المللی برای حل و فصل مناقشه دریایی بین این 2 کشور که از اواخر قرن نوزدهم ریشه دوانده، اطمینان داریم. 

 مورالس در آخر تصریح کرد: به دادگاه بین المللی لاهه برای برقراری عدالت احترام گذاشته و صبورانه در انتظار اجرای عدالت درباره دستیابی بولیوی به آب های آزاد 

 می باشیم. 

 در سال 1879 دولت بولیوی قراردادی را که با یک شرکت شیلیایی منعقد کرده بود، نقض کرد و این اختلاف میان شیلی و بولیوی منجر به وقوع جنگ اقیانوس آرام بین سال های 1879 تا 1883 گردید. 

 از سال 1904 و پس از عقد قرارداد صلح میان شیلی و بولیوی روابط این 2 کشور رو به تیرگی گرایید؛ در این قرارداد بولیوی ساحل هم مرز با شیلی و همچنین با اقیانوس آرام را از دست داد. 

 دولت شیلی مدعی است، که این پیمان در سال 1924 از سوی نمایندگان پارلمان دو کشور تایید شده و فقط مرزهای خاکی و دریایی آنها را مشخص می کند که بر این اساس بولیوی نمی تواند حق دسترسی آزاد به اقیانوس و یا هر گونه ادعای ارضی در این زمینه داشته باشد. 

 بولیوی در قرن چهاردهم طی جنگ اقیانوس آرام راه های ارتباطی خود را با آب های آزاد این اقیانوس از دست داد و اکنون به دنبال احیای این مناطق و به نتیجه رسیدن مذاکراتش در دادگاه بین المللی لاهه که بیش از یک قرن به طول انجامیده می باشد. 

 انتهای پیام/",8
"آمریکا برای رابطه با کوبا به مکزیک و کانادا متوسل شد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از کورئو دل اورینوکو ، جان کری وزیر امور خارجه آمریکا روز شنبه طی دیداری با خوزه آنتونیو مه آده و جان برد وزرای خارجه مکزیک و کانادا در بوستون واقع در ایالت تگزاس ضمن اشاره به تصمیم جدید کاخ سفید در از سر گیری روابط با کوبا تأکید کرد که مکزیک و کانادا دو کشوری هستند که قادر به ایفا کردن نقش کلیدی در این مسئله بوده و می توانند در بهبودی روابط بین واشنگتن و هاوانا (پایتخت کوبا) به ما کمک کنند. 

 کری طی این جلسه اعلام کرد که آمریکا طی این مسئله و برقراری مجدد روابطش با کوبا، ارتباط خود با همسایگانش را افزایش داده و از کمک آن ها نیز استفاده می کند. 

 وی پس از تأکید فراوان بر نقش برجسته این 2 کشور در این رابطه، مکزیک را یکی از شرکای بسیار مهم خود در فرآیند صلح و آشتی با دولت کوبا برای خود قلمداد کرد. 

 وزیر امور خارجه آمریکا طی این دیدار همچنین ضمن اشاره به رویکرد جدید کاخ سفید نسبت به کوبا خاطرنشان کرد که ایالات متحده آمریکا تمایل بسیاری به آغاز روابط دیپلماتیک خود با دولت کوبا دارد. 

 برد نیز ضمن استقبال بسیار از اقدام اخیر آمریکا در این رابطه اعلام کرد که قطعا از سرگیری روابط با کوبا در آینده ای نه چندان دور باعث برقراری ثبات در منطقه شده که تصمیم بسیار مناسب و خوبی به شمار می رود. 

 کری در این راستا خطاب به وزاری خارجه مکزیک و کانادا اعلام کرد که باید هر دو کشور به منظور ایجاد دوره و روابطی صلح آمیز از تنش و ایجاد فشار خود در منطقه بکاهند. 

 براساس نظرسنجی های انجام شده توسط دو روزنامه واشنگتن پست و ای بی سی نیوز اکثر شهروندان آمریکایی علاوه بر مقامات عالی رتبه این کشور با آغاز روابط با کوبا موافق بوده و همچنین خواستار لغو تحریم های اقتصادی موجود علیه این کشور آمریکای مرکزی می باشند. 

 رؤسای جمهور آمریکا و کوبا در 17 دسامبر گذشته طی مذاکراتی اعلام کردند که خواستار ازسر گیری روابط دیپلماتیک خود بعد از 50 سال توقف می باشند. 

 اما تدابیر اتخاذ شده تا زمان فعلی از سوی کاخ سفید هنوز لغو تحریم های کوبا را در بر نداشته و این محاصره اقتصادی 50 ساله همچنان ادامه دارد. 

 انتهای پیام/",8
"برکناری رییس پلیس اندونزی به جرم فساد مالی 
 خبرگزاری فرانسه در گزارشی از جاکارتا، اعلام کرد که رییس جمهوری اندونزی در پی رسوایی رییس پلیس این کشور را به منظور مبارزه با فساد دولتی و پولشویی از کار برکنار کرد. 

 به گزارش ایرنا، براساس این گزارش، 'جوکو ویدودو' رییس جمهوری اندونزی چهارشنبه 'بدرالدین هایتی' معاون رییس پلیس و رییس آژانس مبارزه با فساد کشور را در پی رسوایی ماه گذشته 'بودی گوناوان'رییس پلیس ملی ، جایگزین وی کرد. 

 وی امروز در گفت وگو با خبرنگاران گفت: 'من ژانویه گذشته بودی گوناوان را به عنوان رییس پلیس این کشور تعیین کرده بودم اما پس از آنکه عملکرد او موجب یاس و ناامیدی ملت اندونزی شد امروز او را کنار زدم تا از این طریق آرامش و اطمینان را به مردم باز گردانم'. 

 گفته می شود رییس پلیس قبلی حتی در فاصله سال های 2005 تا 2006 زمانی که مدیر واحد منابع انسانی پلیس بوده بیش از 57 میلیارد روپیه اندونزی (چهار میلیون و 500 هزار دلار) از یک شرکت خصوصی دریافت کرده است. 

 امروز معاون کمیسیون مبارزه با فساد اندونزی نیز متهم شده است به عنوان وکیل مدافع یک پرونده اختلاف انتخابات منطقه ای در سال 2010 شاهدان را تحت فشار قرار داده است. 

 با وجود آنکه پلیس اعلام کرده است شواهد کافی از دخالت مشکوک معاون کمیسیون مبارزه با فساد در این ماجرا در دست دارد، 'رونی سومپیه' سخنگوی پلیس اندونزی چندی پیش گفته بود که 'ویدجوجانتو' در صورت اثبات جرمش به هفت سال زندان محکوم می شود. 

 براساس این گزارش، رییس جمهوری اندونزی حتی دو تن از مقامات آژانس مبارزه با فساد کشور را نیز از کار برکنار کرده است",8
"هواشناسی برای گلستان یخبندان و کاهش دما را پیش بینی کرد 
 مدیرکل هواشناسی گلستان ظهر پنجشنبه دراین زمینه گفت: با توجه به پیش بینی ها و ادامه بارش برف و باران، سرد شدن هوا، یخبندان، پدیده مه و اختلال در تردد های جاده ای دور از انتظار نیست. 

 'سید محمدرضا رضوی' در نمابری به ایرنا اظهار داشت: از جمعه شب تا روز دوشنبه هفته آینده دمای هوا در استان بین 9 تا 12 درجه سانتیگراد کاهش می یابد. 

 وی تاکید کرد دراین مدت آبگرفتگی برخی از معابر عمومی به دلیل بارندگی و اختلال در تردد های جاده ای در مناطق کوهستانی و شهری به سبب بارش برف پیش بینی می شود. 

 رضوی ادامه داد: با توجه به نقشه های پیش یابی از اواخر وقت جمعه اول اسفند 93 آسمان گلستان ابری بوده و با ریزش باران و در ارتفاعات بارش برف همراهی می شود. 

 همچنین برای روز شنبه آینده آسمان استان ابری همراه با ریزش باران در مناطق مختلف و برف در ارتفاعات، وزش باد و در برخی از مناطق مه آلود پیش بینی شده است. 

 وضعیت جوی گلستان در روز یکشنبه نیز ابری همراه با ریزش برف و باران، وزش باد و در برخی مناطق مه آلود خواهد بود. 

 از سوی دیگر هواشناسی آسمان استان را در روز دوشنبه هفته آینده ابری با ریزش برف وباران ،وزش باد و در برخی مناطق مه آلود اعلام کرد که از اواخر وقت با کاهش ابر همراهی می شود. 

 هوای گرگان مرکز استان گلستان هم اکنون ابری و دما هفت درجه سانتیگراد است. 

 1648",1
"آیا باکو در تدارک یک جنگ نیابتی است؟! 
 حال برخی شدیدتر نظیر ارمنستان و آذربایجان و یا ازبکستان و تاجیکستان و برخی کمتر، نظیر قرقیزستان و ازبکستان و... 

 دعواهای بزرگتر اما میان برخی از این جمهوری ها با خود مسکو وجود دارد. نظیر غائله آبخاز و اوستیای شمالی که با حمایت کرملین حتی توانستند از گرجستان جدا شوند و با آنکه استقلال آنها از سوی دیگر کشورهای جهان به رسمیت شناخته نشده، اما تا امروز مستقل مانده اند. یا در آخرین موردش همین الحاق کریمه به روسیه و منفک کردن آن از اوکراین. 

 اکنون رسانه ها خبر داده اند مقامهای ارمنی جمعه گذشته گزارشی از یک درگیری را در مرز مشترک با آذربایجان داده و گفته اند دست کم دو نظامی آنها نیز در این میان کشته شده اند. 

 شاید این درگیری نیز در شمار حوادث گاه به گاه این منطقه باشد، یا در شمار شیطنتهایی که گاه سربازان آذربایجان در مرزها مرتکب می شوند. چند سال پیشتر آنها در مرز مشترک با ایران نیز یک سرباز ایرانی را به گلوله بسته و شهید کردند. شاید این حادثه در شمار موارد معمول در یک منطقه مرزی ملتهب باشد. اما چنین حادثه ای پس از مدتها با آرامش در این منطقه حساس ممکن است تفاسیری دیگر نیز داشته باشد. صهیونیستها و آمریکایی ها نفوذ عمیقی در سالهای اخیر بر روی باکو و دولتمردان آن پیدا کرده اند. شاید این نخستین نشانه های ایجاد یک آشوب جدید در حیاط خلوت روسها باشد. چرا که ایروان به طور محسوس از حمایت بیشتر برادر بزرگتر برخوردار است. بعید نیست اکنون کاخ سفید درصدد ایجاد دردسر برای کرملین از هر طریقی اعم از تهدید و تحریم و کاهش قیمت نفت و... است، با فشار بر باکو بخواهد جنگی جدید در منطقه راه انداخته و متحدان مسکو را گوشمالی دهند و پیامد آن گرجستان را نیز تحریک کنند. بی گمان اگر چنین سناریوی خطرناکی در دست باشد باید دولتمردان آذربایجان بدانند که وارد جنگی نیابتی شده و به ابزاری در دست قدرتهای فرامنطقه ای و به بازیچه آنها بدل خواهند شد.",8
"مخفیگاه تروریست ها در پاکستان غیر قابل قبول است 
 به گزارش خبرگزاری مهر، باراک اوباما رئیس جمهوری آمریکا پیش از سفر خود به هند در گفتگو با ایندیا تودی ضمن غیر قابل قبول خواندن مخفیگاه امن تروریست ها در پاکستان در عین حال بر محاکمه عاملان حملات تروریستی در بمبئی در سال 2008 تاکید کرد. 

 اظهارات اوباما در رابطه با مقابله بی قید و شرط آمریکا با گروه های تروریستی و جلوگیری از گسترش تسلیحات اتمی درحالیست که قرار است اوباما در روز یکشنبه در سفری سه روزه به هندوستان برود.",8
"سفیر سوریه در لبنان: سال 2015 در پیروزی دمشق سرنوشت خواهد بود 
 به گزارش گروه بین الملل خبرگزاری فارس ، علی عبدالکریم سفیر سوریه در لبنان با بیان اینکه سال 2015 در پیروزی دمشق بر تروریسم سرنوشت ساز خواهد بود، تاکید کرد که در سالجاری میلادی نشانه هایی که این پیروزی را تاکید می کنند، پدیدار خواهند شد. 

 به گزارش روزنامه الجمهوریه لبنان، در جریان دیدار عمر غندور رئیس کنگره اسلامی وحدوی لبنان با سفیر سوریه در بیروت، عبدالکریم تاکید کرد: آمریکا حتی اگر در سالجاری سیاست هایش را در قبال سوریه تغییر ندهد، ولی بدون هیچ تردیدی واشنگتن در مرحله آینده نیازمند تجدید نظر در سیاست هایش خواهد بود. 

 براساس بیانیه ای که کنگره اسلامی وحدوی لبنان بعد از دیدار غندور و هیئت همراهش با عبدالکریم منتشر کرد، سفیر سوری فکر وهابی تکفیری در سایه فراهم بودن اموال نفتی را مهمترین عامل انتشار تروریسم و توهین به تسامح و ارزش های دین اسلامی حنیف خواند. 

 وی با بیان اینکه در لبنان مردانی ملی گرا و شریف حضور دارند که ضمانتی برای خط ملی مقاومت به شمار می روند، بر عمیق بودن روابط برادرانه بین دمشق و بیروت تاکید کرد. 

 انتهای پیام/",8
"جان بولتون: اوباما ده سال مقاومت غرب در برابر ایران را به باد داد/ راهبرد امنیتی اوباما نا مناسب است 
 به گزارش خبرآنلاین به نقل از وب سایت لس آنجلس تایمز، جان بولتن گفته است این راهبرد در دهه های اخیر آمریکا را به ستوه خواهد آورد. 

 نماینده سابق آمریکا در سازمان ملل متحد در این یادداشتت نوشته است راهبرد امنیتی اوباما این کشور را در دهه های پیش رو با مشکلات عدیده ای مواجه می کند. 

 به نوشته بولتون راهبردی که اوباما هفته گذشته برای دو سال پایانی ریاست جمهوری اش تعیین کرده است تفاوت های زیادی با راهبردهایی از این دست است که شامل میزانی از خود شیفتگی، خیال پردازی و لفاظی های آنچنانی هستند و از این رو این راهبرد در نوع خود رکوردی جدید در این طبقه بندی به حساب می آید. 

 این راهبرد را به عنوان یک داروی مسکن نمی توان دست کم گرفت. 

 بولتون در ادامه پاسخ های اوباما درکنفرانس خبری با آنگلا مرکل صدر اعظم آلمان را نوعی تلاش برای منحرف کردن توجهات از نمایش راهبردی جهانی رو به وخامت آمریکا دانسته است. 

 این جمهوریخواه راست گرا که از مخالفان جدی سیاست های کاخ سفید است نوشته سیاست های اوباما، آمریکا را تضعیف کرده است و در سال های آینده متجاوزان را به جای ترساندن ، ترغیب می کند. 

 او گفته است راهبرد امنیت ملی اوباما از واقعیت به دور است چرا که برخلاف ادعای او عراق یک کشور واقعا شکست خورده است و این دولت اسلامی که تهدیدی معادل یا بدتر از القاعده است اکنون کنترل بخش های وسیعی از اراضی عراق را برعهده دارد. 

 بولتن پیشبینی کرده است که راهبرد جدید امنیتی اوباما سبب می شود تا عراق به یک کشور تروریستی جدید همچون دیگر کشورهای منطقه از لیبی گرفته تا یمن تبدیل شود و این امر آغاز گر یک دوره هرج و مرج و آشوب خواهد بود. 

 نماینده سابق امریکا در سازمان ملل سیاست اوباما در قبال اوکراین را نیز در تعارض با آنچه فرانسه و آلمان در پیش گرفته اند دانسته و ضمن اشاره به اینکه این سیاست واشنگتن را به حاشیه می کشاند نوشته است اوباما بیشتر از مفهوم ""هدایت از پشت پرده"" که جرج اورول رمان نویس انگلیسی به آن اشاره کرده، استفاده می کند. 

 این نظریه پرداز افراطی آمریکایی در ادامه سیاست های اوباما درباره ایران را نیز مورد حمله قرار داده و نوشته است: رئیس جمهور آمریکا می گوید توافقنامه موقت 2013 پیشرفت برنامه هسته ای ایران را متوقف کرده است. این مسئله کاملا نادرست است و قطعا تهدید موجودیتی فزاینده آمریکا و متحدان ما را مبهم می سازد. 

 او اوباما را درخصوص برخورد با ایران به ساده انگاری متهم کرده و می نویسد: هیچ مدرکی وجود ندارد که نشان دهد ایران اقداماتی را به غیر از اقدامات موقتی برگشت پذیر انجام داده است. 

 بولتون در ادامه نوشته است راهبرد امنیتی اوباما به این موضوع نمی پردازد که چگونه شد که پس از یک دهه مذاکرات با ایران شناسایی حق ایران برای غنی سازی اورانیوم که از سال 2003 در برابر آن مقاومت شده بود مطرح شد. 

 او به این موضوع اذعان می کند که تلاش غربی ها همواره براین بوده است که ایران باید فعالیت های مرتبط با غنی سازی اورانیوم را بدون هیچ قید و شرطی کنار گذارد اما اکنون همه چیز تغییر کرده است. 

 بولتون نوشته است: دست کشیدن اوباما از این امتیاز مهم و اساسی با اشتباهات ""موجودیتی"" غرب در دهه سی قابل مقایسه است. 

 اخبار سیاست خارجی - خبرآنلاین",8
"نشست محرمانه روسیه، مصر و لیبی برای حل بحران بنغازی 
 به گزارش گروه بین الملل خبرگزاری فارس ، برخی از رسانه های خبری از برگزاری یک نشست سه جانبه میان مصر، لیبی و روسیه برای حل درگیری در بنغازی خبر دادند. 

 وبگاه خبری العربی الجدید گزارش داد که عبد الرازق حسین الناظوری رئیس ستاد مشترک ارتش لیبی که همسو با خلیفه حفتر است، اواخر هفته گذشته به قاهره رفت و به صورت محرمانه با شماری از مسئولان نظامی و عبدالفتاح السیسی رئیس جمهور این کشور دیدار کرد. 

 یک فرمانده نظامی نزدیک به الناظوری درباره این دیدار گفت: این دیدار چهار روز به طول انجامید و الناظوری در جریان آن با شماری از فرماندهان نظامی مصر از جمله صدقی صبح وزیر دفاع و محمود حجازی رئیس ستاد نیروهای مصر دیدار کرد. 

 وی با بیان این مطلب افزود: الناظوری نیم ساعت با السیسی و پس از آن با یک مقام برجسته روسیه دیدار کرد. 

 به گزارش العربی الجدید این مقام روسی از جمله افراد حاضر در هیئت ولادیمیر پوتین رئیس جمهور این کشور بوده است که دوشنبه و سه شنبه گذشته به قاهره سفر کردند. 

 به گفته این فرمانده نظامی، مصر، روسیه و حفتر توافق کردند که طرف روس طی برهه اخیر، مقادیر زیادی سلاح در اختیار نیروهای حفتر قرار دهد البته به شرط اینکه میانجی انتقال سلاح باشد. 

 وی در ادامه تأکید کرد که هدف از کمک نظامی روسیه، مجهز کردن نیروهای حفتر برای به دست گیری کنترل شهر بنغازی و پایان دادن به سیطره تروریست های تندرو بر این شهر است. 

 اظهارات این مقام نظامی لیبیایی زمانی مطرح می شود که مصر از نیروهای حفتر حمایت می کند و این حمایت به حدی رسیده است که برخی از جنگنده های وابسته به نیروهای مسلح مصر، حملاتی را علیه مواضع نیروهای گروهک فجر لیبیا ترتیب دادند. 

 ناظران بر کمک کشورهای همسایه لیبی برای برون رفت این کشور از بحران موجود، حسابی باز نمی کنند و بر این باورند تنها راه حلی که می تواند کشورهای عربی می توانند در آن سهیم باشند، خارج شدن از عرصه سیاسی لیبی است؛ زیرا درگیری میان این کشورها بر وضعیت لیبی تأثیر داشته و کمک تسلیحاتی این کشورها به طرف های درگیر لیبی، مسائل را پیچیده کرده است. 

 انتهای پیام/م",8
"نگرانی امنیتی برای سفر اوباما به هند 
 مقام های واشنگتن در آستانه سفر باراک اوباما به هند، به پاکستان نسبت به وقوع هرگونه حمله تروریستی هشدار دادند. 

 به گزارش پی تی آی، باراک اوباما، رئیس جمهوری آمریکا قرار است در 26 ژانویه برای شرکت در مراسم روز جمهوری هند به دهلی نو سفر کند. 

 وی اولین رهبر آمریکاست که برای شرکت در چنین مراسمی حاضر می شود. مقام های واشنگتن از پاکستان خواسته اند تا از این مساله اطمینان حاصل کنند که در جریان سفر اوباما هیچ حادثه بین مرزی رخ ندهد و چنانچه هر اتفاقی رخ دهد، اسلام آباد باید خود را آماده تبعات آن کند.آژانس های امنیتی آمریکا و هند تدابیر امنیتی اضافه تری برای اوباما در نظر گرفته اند چرا که مراسم در فضای باز برگزار می شود و قرار است وی دو ساعت شاهد رژه باشد. بنابراین آمریکا از اسلام آباد خواسته است تا تمام تدابیر لازم را انجام داده و اطمینان حاصل کند که هیچ حمله تروریستی بین مرزی و یا حتی تلاش برای آن انجام نمی شود. سفارت آمریکا در پاکستان نیز در حالت هشدار قرار دارد و در آستانه سفر اوباما، تبادل اطلاعاتی میان هند و آمریکا افزایش یافته است.",8
"روابط کوبا-ونزوئلا مستقل از روابط واشنگتن-هاواناست 
 به گزارش خبرگزاری مهر، در پی تحولات اخیر در روابط آمریکا و کوبا که به نظر می رسد موجب نزدیکی دو کشور در آینده خواهد شد، گفتگویی با دکتر"" آلبرت بینیناچویلی استاد علوم سیاسی دانشگاه کلمبیا در نیویورک و مسئول سابق بخش آسیای میانه رادیو بی بی سی گفتگویی انجام شده که در در بخش اول این مصاحبه به دلایل تمایل دو کشور در خصوص بهبود روابط پرداخته شد. 

 در بخش دوم این مصاحبه که در زیر مشروح آن آمده است استاد دانشگاه کلمبیا به تاثیر بهبود روابط آمریکا و کوبا بر روابط آمریکا و دیگر کشورهای آمریکایی لاتین می پردازد. 

 به نظر شما عوامل اقتصادی تا چه اندازه در تصمیم دو کشور برای بهبود روابط تاثیر داشته اند به ویژه برای کوبا؟ 

 در سال های گذشته اقتصاد کوبا توسط یارانه هایی که از سوی ونزوئلا به این کشور داده شده است پا بر جا بوده که این یارانه ها بیشتر در قالب نفت ارزان قیمت بوده است. کاهش قیمت نفت موجب شده است تا اقتصاد ونزوئلا در شرایط سختی قرار بگیرد. کوبا نگران این است که فروپاشی اقتصاد ونزوئلا آنهم در مقطعی که کوبا در تلاش است تا به سوی رهبری جدید و سیستم اقتصادی جدید گذر کند، موجب محدود شدن منابع مالی این کشور شود. 

 هاوانا و کاراکاس روابط چند وجهی گسترده ای داشته اند بطوریکه ونزوئلا اصلی ترین حامی اقتصادی هاوانا بوده و این کار را با دادن نفت ارزان قیمت انجام می داده است و در قبال آن از قابلیتهای بالای سرویس های اطلاعاتی کوبا درمنطقه آمریکای لاتین و در داخل ونزوئلا بهره برده است. این همکاری مقامات کاراکاس را از تهدیداتی که از درون آنها را تهدید می کرده است، مطلع کرده به ویژه از نارضایتی های موجود در درون نیروهای مسلح این کشور. 

 بهبود روابط کوبا و آمریکا چه تاثیری در سیاست های ونزوئلا در قبال کوبا خواهد داشت؟ 

 هر چند نزدیکی روابط آمریکا و کوبا تغییرات سریعی در روابط کاراکاس و هاوانا ایجاد نخواهد کرد اما در درازمدت با افزایش فشارهای اقتصادی ممکن است ونزوئلا نزدیکی روابط واشنگتن و هاوانا را تهدیدی بالقوه برای خود بداند. نهایتا سرنوشت ونزوئلا بستگی به قیمت نفت و توانایی نیکلاس مادورو در مدیریت ناآرامی های خیابانی دارد و به همین دلیل سال آینده سالی حساس برای وی خواهد بود. 

 آیا می توان دیدار جو بایدن معاون رئیس جمهور آمریکا با نیکلاس مادرو رئیس جمهور ونزوئلا در مراسم تحلیف رئیس جمهور برزیل را نشانه ای از تغییر سیاست آمریکا در قبال کشورهای آمریکای لاتین دانست؟ در صورتیکه جواب شما آری است به نظر شما چه الزاماتی موجب این تغییر شده است؟ 

 تغییر دیدگاه های طرفین بسیار واضح و عیان است. به قول شما ایرانی ها آن چیز که عیان است چه حاجت به بیان است. سیاست های آمریکا در قبال آمریکایی لاتین به خاطر تغییرات و تحولات منطقه در حال تغییرات جدی است. آمریکای لاتین در حال آماده شدن برای یک واقع بینی جدید است. منطقه نیاز به بازارهای باز، همکاری های تجاری و منطقه ای دارد. اوباما با حرکتی که در برابر کوبا انجام داد راه را برای نوعی تعامل دیپلماتیک با کشورهای آمریکای لاتین گشود که در 6 سال اول ریاست جمهوریش شاهد آن نبوده ایم. آمریکای لاتین هم باید اقدامی تکمیلی در قبال آن انجام دهد. زمان ناراحتی و حمله در برازیلیا، کاراکاس و همچنین در هاوانا و میامی به پایان رسیده است. 

 تعامل آمریکا و کوبا می تواند مشوقی اضافی برای مادورو باشد تا به سوی آمریکا متمایل شود و حقیقت این است که چند ساعت بعد از اعلان توافق آمریکا و کوبا، مادورو بطور علنی اعلام کرد که که مایل است روابط سیاسی خود را با آمریکا بهبود ببخشد. 

 مادورو در اوایل امسال در فضایی که خیلی علنی نبود یک نامزد برای سفارت در آمریکا برگزید و مذاکراتی را در این خصوص برای عادی سازی روابط با واشنگتن انجام داد و در طول سال گذشته گزارش های متعددی در این خصوص منتشر شد اما این مذاکرات هنوز به هیچ توافقی منجر نشده است. در پی توافق آمریکا و کوبا مذاکرات ونزوئلا و آمریکا را هم می توان احیاء کرد. 

 آیا نزدیک شدن به آمریکا می تواند مشکلات اقتصادی ونزوئلا را برطرف کند؟ 

 با اینحال تجدید روابط با آمریکا نمی تواند تمامی مشکلات مادورو را حل کند. مشکلات اقتصادی ونزوئلا و تاثیر منفی آن بر حزب حاکم این کشور از مشکلات درازمدت ساختاری این کشور ناشی شده است که به سادگی قابل حل و فصل نیست. 

 آیا برای نزدیکی روابط آمریکا و ونزوئلا هم به حرکتی مشابه آنچه که اوباما در قبال کوبا انجا داد، نیاز است؟ 

 برقراری روابط دیپلماتیک با آمریکا بیشتر نیازمند عوامل داخلی ونزوئلا است تا اقدامی از سوی اوباما و یا رئیس جمهور بعدی آمریکا. 

 آیا سیاست های جدید آمریکا در منطقه چالش هایی برای این کشور خواهد داشت و اساسا آمریکا از تغییر سیاست در قبال آمریکای لاتین چه اهدافی را دنبال می کند؟ 

 سیاست آمریکا در قبال کوبا همچنین سیاست های آمریکا را با کل آمریکای لاتین با چالش هایی مواجه خواهد کرد؛ کشورهایی که آمریکا در حال حاضر با آنها روابط عادی دارد. اوباما گفت در ماه آوریل در نشست سران کشورهای آمریکایی در پاناما شرکت خواهد کرد، نشستی که آقای کاسترو هم به آن دعوت شده است. 

 ونزوئلا در حال حاضر رهبری ائتلافی از کشورها را در منطقه در دست دارد که سیاست های ضد آمریکایی دارند. دولت ونزوئلا به خاطر کاهش قیمت نفت با انتخابات پارلمانی مشکلی در سال 2015 مواجه خواهد بود. رئیس جمهور بعدی آرژانتین هم احتمالا کمتر از کریستینا فرناندز که در سال 2015 دوران ریاست جمهوری اش به پایان می رسد، تند خواهد بود. کلمبیا هم که متحد آمریکا است ممکن است در سال 2015 با شورشیان چپگرای فارک به توافق برسد و مذاکرات صلح موفقیت آمیز باشد. همچنین دیلما روسف رئیس جمهور برزیل هم در دور دوم ریاست جمهوری خود می تواند عملگرا تر باشد. 

 برآورد کلی من این است که ما در آستانه تغییرات کلی و برجسته ای در روابط بین کشورهای آمریکا با همدیگر قرار داریم. 

 --------------- 

 گفتگو از پیمان یزدانی",8
"روزنامه لبنانی: گفتگوها بین حزب الله لبنان و حزب المستقبل، پیشرفت جدی داشت 
 به گزارش گروه بین الملل خبرگزاری فارس ، یک روزنامه لبنانی از حصول پیشرفت جدی در مذاکرات روز دوشنبه نمایندگان حزب الله لبنان و حزب المستقبل به ریاست سعد الحریری خبر داد. 

 روزنامه دیلی استار چاپ بیروت گزارش داد که نمایندگان حزب الله لبنان و حزب المستقبل روز دوشنبه(دیروز) برای دومین بار طی روزهای اخیر برای مذاکره درباره پیدا کردن راه هایی جهت کاستن از تنش های داخلی لبنان و نیز اختلافات درباره تعیین رئیس جمهور جدید لبنان با هم دیدار کردند. 

 به گفته این روزنامه، در گفتگوهای انجام شده بین دو طرف در این نشست که به میزبانی نبیه بری رئیس پارلمان لبنان برگزار شد، پیشرفت جدی حاصل شد. 

 سال گذشته به دنبال تشدید بحران سوریه، شهر طرابلس لبنان به صحنه درگیری حامیان و مخالفان بشار اسد تبدیل شد؛ خشونتهایی که به گروه های تروریستی امکان استفاده از موقعیت برای ایجاد تنشهای بیشتر را داد. 

 حزب الله لبنان به دنبال تشدید درگیریها و اقدامات تروریستی در لبنان، موافقت کرد تا ارتش لبنان در دره بقاع واقع در مرز سوریه مستقر شود؛ منطقه ای که حزب الله از نفوذ و حمایت زیادی در آن برخوردار است. 

 اولین دور مذاکرات نمایندگان حزب الله و المستقبل اواخر دسامبر سال گذشته میلادی برگزار شد؛ دیداری که در چهار سال گذشته برای اولین بار انجام شد. این دیدارها در راستای حل اختلافات گروه های سیاسی لبنان در مسائل مختلف به ویژه در باره تعیین رئیس جمهور جدید انجام می شود. 

 انتهای پیام/م",8
"مردی که پرونده ایران در کنگره در دست اوست! 
 آسوشیتدپرس نوشت: سناتور باب کورکر به عنوان رئیس کمیسیون روابط خارجی سنای آمریکا اکنون با مهم ترین مساله کنگره مواجه است؛ اینکه آیا مجوز جنگ با داعش را که دولت اوباما درخواست کرده است صادر کند یا خیر. 

 به گزارش تیک ، وی همچنین نقش مهمی در پاسخ کنگره به مذاکرات با ایران بر سر برنامه هسته ای این کشور خواهد داشت. 

 کورکر اوایل هفته آینده ریاست جلسات سنا را درباره دخالت نظامی آمریکا در نبردهای نظامی در خارج از این کشور برعهده خواهد داشت. 

 ارتش آمریکا ماه هاست نبرد سختی علیه داعش دارد و تاکنون بیش از 2700 سرباز را برای آموزش و کمک به نیروهای امنیتی عراق و انجام حملات هوایی در عراق و سوریه مستقر کرده است. 

 اوباما خواستار مجوز تازه برای استفاده از زور علیه داعش است و این درخواست آغازی برای طرح مجدد بحث جنگ در سناست. 

 اخبار سیاست خارجی - تیک",8
"پاناما حمله آمریکا به کشورش را بررسی می کند 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، خوآن کارلوس وارلا رئیس جمهور پاناما طی سخنانی در جمعی از مقامات دولتی در پاناما سیتی پایتخت این کشور که با هدف گرامیداشت یاد کشته شدگان حمله آمریکایی ها به پاناما برگزار شده بود، اعلام کرد که دولتش قصد دارد با تشکیل کمیسیونی دلایل و حقایقی را از حمله آمریکا به کشورش مورد بررسی قرار داده تا بتواند روابط کشورش با آمریکا را پس از گذشت چندین سال، از تیرگی بیرون آورده و مجددا آغاز نماید. 

 روابط آمریکا و پاناما از سال 1989 به دلیل حمله آمریکا به پاناما تاکنون رو به تیرگی رفته و از شرایط خوبی برخوردار نبوده است. 

 به گفته وارلا ، ایزابل د ساینت مالو معاون و وزیر امور خارجه پاناما مسئولیت انجام مذاکرات و رهبری این اقدام را برعهده خواهد داشت. 

 وی همچنین تأکید کرد که خانم ساینت مالو برای این اقدام کمیسیونی را به منظور بررسی دلایل و حاشیه های این حمله نیز تشکیل خواهد داد. 

 رئیس جمهور پاناما در بخشی از سخنانش ضمن اشاره به تلاش دولت برای جلوگیری از وارد شدن هرگونه آسیب به ملت این کشور تأکید کرد که در حال حاضر مردم پاناما می توانند پیشرفت کنند، کودکان آن نیز با هم رشد کنند بدون اینکه هیچ جبهه و درگیری سیاسی در کشور وجود داشته باشد. 

 برخی از مقامات پانامایی در این زمینه خواستار انجام تحقیقات گسترده هستند تا به کمک آن بتوانند از فراموش شدن این حمله و اقدامات مداخله جویانه آمریکا در کشور خود جلوگیری کرده و ابعاد گوناگون آن را نیز مورد بررسی قرار دهند. 

 میراث آمریکا از خشونت و تهاجم در تاریخ پاناما زودتر از سال 1989 اتفاق افتاد و مربوط به سالروز انعقاد قرارداد استعماری حفر کانال پاناما بین آمریکا و این کشور می باشد که در پی آن ایالات متحده آمریکا شرایطی را به دولت این کشور آمریکای مرکزی تحمیل کرد که نفع فراوانی را برای خود و ضررهای متعددی را برای پانامایی ها به همراه داشت. 

 در 20 دسامبر سال 1989 (29 آذر 1368) طبق دستور جورج هربرت واکر بوش رئیس جمهور اسبق ایالات متحده آمریکا، 26 هزار سرباز آمریکایی با حمله به پاناما موجب مرگ صدها نفر شدند؛ این تهاجم به عنوان بزرگترین قتل عام در تاریخ پاناما شمرده می شود و آمریکا برای این حمله و عواقب مرگبار و ناگوار آن هیچ پیام عذرخواهی به این کشور صادر نکرد. 

 انتهای پیام",8
"سناریوی -ایجاد روابط حسنه آمریکا و کوبا-: راهکاری سیاسی برای جلوگیری از انزوای رو به رشد واشنگتن در حیاط خلوتش 
 به گزارش سرویس بین الملل باشگاه خبرنگاران ، رویدادهای سیاسی اخیر در منطقه آمریکای لاتین از اهمیت بسزایی برخوردارند . این حوادث نه تنها تغییرات منطقه ای را در پی خواهد داشت ، بلکه حوادث اوراسیا را تحت الشعاع خود قرار خواهد داد. کاهش نفوذ آمریکا در غرب آسیا و افزایش تنش بین واشنگتن با فدراسیون روسیه و جمهوری خلق چین در منطقه کارائیب، آمریکای مرکزی ، و جنوب آمریکا ، تعاملات منطقه ای را متاثر خود ساخته است . 

 آمریکا و روابط حسنه با کوبا 

 به تازگی هاوانا و واشنگتن به بازگشایی سفارتخانه های خود در پایتخت یکدیگر در تاریخ 17 دسامبر 2014 اعلام آمادگی کرده اند . پس از مذاکرات محرمانه که توسط دولت کانادا و شهر واتیکان هماهنگ شده بود ، سه تن از پنج کوبایی زندانی به نام های ""خراردو هرناندز ، آنتونیو گررو و رامون لابانینو"" ، در ازای آزادی عامل آمریکایی ""آلن گراس"" ، از بند زندان آزاد شدند. 

 مدت کوتاهی پس از آن، دولت کوبا چند تن از زندانیان کوبایی را به درخواست واشنگتن ، به عنوان بخشی از توافق مشترک بین هاوانا و واشنگتن برای ایجاد روابط حسنه ، آزاد کرد . 

 عوامل متعددی در پس ""حرکت سیاسی آمریکا برای عادی سازی روابط خود با کوبا"" ، مطرح می باشد ، اما یکی از مهم ترین عوامل ، مقابله با "" از دست رفتن نفوذ سیاسی آمریکا در نیمکره غربی"" بوده است . 

 جامعه کشورهای آمریکای لاتین و کارائیب(CELAC)، با عدم لحاظ آمریکا و کانادا، به طور فزاینده از سازمان کشورهای آمریکایی (OAS) دوری کرده اند و حتی تلاش ها در راستای تقویت سازمان OAS ، که واشنگتن به عنوان یک گذرگاه از آن برای نفوذ در نیمکره غربی استفاده ابزاری می کرده است ، با شکست مواجه شد . 

 در همین راستا ، کوبایی ها به صراحت در سال 2009 به درخواست عضویت در سازمان OAS که به سازمان پان آمریکا دعوت شده بودند ، جواب رد دادند . جنوب کوبا ، آرژانتین و برزیل با کشورهای چین ، هند ، ایران ، روسیه و دیگر قدرت های مستقل همکاری خود را افزایش داده اند . در مقابل ، روابط آرژانتین و برزیل با آمریکا کاهش چشمگیری یافته است . 

 دو غول بزرگ آمریکای جنوبی همراه با چین ، ایران و روسیه مشترکا با حملات آمریکا به سوریه در سال 2013 ، مخالفت کردند . این دو غول اقتصادی همکاری خود با روسیه ، هند ، چین ، اندونزی و آفریقای جنوبی را در برابر آمریکا، انگلیس ، فرانسه ، کانادا ، عربستان سعودی ، ترکیه و متحدان دیگر که در سپتامبر 2013 در اجلاس G-20 شهر سنت پترزبورگ با یکدیگر ملاقات داشته اند ، رسانه ای کردند . 

 تنش میان امریکا ، برزیل و آرژانتین 

 واشنگتن نه تنها در برنامه های جنگ علیه سوریه با بسیاری از کشورهای امریکای لاتین در سال 2013 چالش جدی داشت ، بلکه با آرژانتین و برزیل نیز بر سر مسائل مهم منطقه ای چالش های جدی را تجربه کرد به عنوان مثال ، برزیل از اقدام آژانس امنیت ملی آمریکا برای جاسوسی صنعتی و نظارت بر رهبران سیاسی برزیل ، اعتراض کرد . در مقابل ، دولت واشنگتن و رسانه های جریان اصلی برای منحرف کردن اذهان عمومی کاملا عامدانه رفتار کردند ، در ادامه جاسوسی آمریکا در برزیل شکاف بین واشنگتن و آمریکای جنوبی (برزیل) را افزایش داد . 

 در سال 2013 ، در همان دوره زمانی ، که دولت آمریکا در مورد سوریه در اجلاس G-20 با چالش جدی مواجه بود ، ""دیلما روسف"" رئیس جمهور برزیل، واشنگتن و سازمان های اطلاعاتی را محکوم کرد. رئیس جمهور روسف آمریکا را برای نقض قوانین بین المللی محکوم کرد. در یک حرکت تلافی جویانه، برزیل شرکت آمریکایی بوئینگ را از قرارداد سودآور جت های جنگنده کنار گذاشت . در عوض شرکت سوئدی ساب (US) قرارداد 4.5 میلیارد دلاری را به امضا رساند . 

 در سال 2014 و در موضوع چالش آمریکا با آرژانتین ، رئیس جمهور آرژانتین کریستینا فرناندز د کیرشنر ، در برنامه ای زنده ، آمریکا را برای سعی برای ترور وی و یا سرنگونی دولت از طریق سناریوی تغییر رژیم در بوئنوس آیرس(در 2014 سپتامبر 30 ) متهم کرد . چند ساعت پس از آن برنامه ، سفارت آمریکا در بوئنوس آیرس پیامی امنیتی به شهروندان آمریکا در داخل آرژانتین و یا افرادی که به فکر سفر به این کشور بودند ، صادر کرد . رئیس جمهور آرژانتین در این برنامه زنده گفته بود: "" اگر برای من اتفاقی افتاد، به حوادث غرب آسیا توجه نکنید ، به شمال نگاه کنید به دولت آمریکا"" . 

 اظهارات خانم کرشنر یک پیام سیاسی شفاف از خراب شدن روابط بین آرژانتین و آمریکا در نتیجه دسیسه آمریکا برای دستکاری در سیاست آرژانتین با استفاده از بدهی مالی آرژانتین می باشد . در اوایل همان ماه ، رئیس جمهور آرژانتین ، آمریکا را به داشتن برنامه های خرابکارنه در آرژانتین متهم کرد ، رئیس جمهور کرشنر از واژه تروریسم اقتصادی در سازمان ملل متحد به عنوان ابزاری نیرومند در جهان به جای تروریست ها استفاده کرده بود . 

 کرشنر حتی به لحاظ دیپلماتیک با آمریکا در یک جلسه شورای امنیت سازمان ملل که در 24 سپتامبر 2014 برگزار شد با چالش جدی مواجه بود . پس از آنکه قطعنامه 2178 شورای امنیت سازمان ملل به اتفاق آرا به تصویب رسید ، کرشنر به اوباما و هیئت همراه وی گوشزد کرد ، که جنگ علیه ترور واشنگتن در واقع به جای کاهش تروریسم به افزایش تروریسم کمک کرده است چرا که این نوع تبلیغات تنها ژست رسانه ای می باشند . 

 کرشنر به هیئت نمایندگی آمریکا این موضوع را گفته بود که آمریکا با استفاده از صندوق کرکس به عنوان اهرم فشار علیه آرژانتین ، که با سیاست های نفتی واشنگتن در ارتباط هستند، این کشور را تحت فشار اقتصاد قرار داده است . 

 *** صندوق کرکس، (به انگلیسی: vulture fund) گونه ای صندوق سرمایه گذاری یا صندوق سهام اختصاصی است، که در بدهی شرکت ها یا کشورهای ورشکسته یا بحران زده مالی، سرمایه گذاری می کنند. این صندوق ها در خرید ارزان قیمت اوراق قرضه کشورهای با مشکل مالی مواجه شده، یا در آستانه ورشکستگی تخصص دارند. شیوه کار این صندوق ها به این صورت است، که اوراق قرضه حاکمیتی و دولتی کشورهایی که با خطر ورشکستگی مواجه هستند را، از دارندگان آنها به قیمتی بسیار پایین تر از قیمت اسمی، خریداری می کنند، به امید آنکه بعدا آن را به قیمت اسمی آن بفروشند. دارندگان این گونه اوراق با توجه به آنکه می دانند دولت ناشر به علت مشکلات مالی و خطر ورشکستگی دیگر نمی تواند آنها را در زمان سررسید بازخرید کند مجبورند آنها به قیمتی بسیار پایین تر از قیمت اسمی به این گونه صندوق ها بفروشند. هدف صندوق های کرکس مورد نظر از خرید اوراق قرضه کشورهای با مشکل مالی مواجه شده، رسیدن به سود بیشتر است. زیرا آنها یا با تمدید زمان سررسید اوراق، یا با به دادگاه کشیدن کشور ناشر، در نهایت اوراق قرضه را به قیمت اسمی آن می فروشند. 

 آرژانتین در اعتراض کشور اسپانیا از اعضای ناتو را ، از بازار نفتی خود در 3 مارس 2012 خارج کرد ، و فعالیت شرکت نفتی رپسول اسپانیا ، در آرژانتین با چالش جدی مواجه شد . یکی از دلایل این اقدام آرژانتین ، توسعه ذخایر شیل نفت و گاز طبیعی خود اعلام شده است . 

 اقدام آرژانتین با کمک روسیه ، باعث ناراحتی آمریکا گردید . در این زمینه ولادیمیر پوتین ، رئیس جمهور روسیه دو ماه قبل از این حادثه ، در دیدار از آرژانتین اعلام کرده بود که مسکو و بوئنوس آیرس شرکای استراتژیک یکدیگر هستند و در زمینه همکای های اطلاعاتی ، انرژی و معاملات نظامی ، با یکدیگر توافق نامه امضا خواهند کرد (12 جولای 2014) . 

 چند روز پس از آنکه کرشنر آمریکا را در سازمان ملل متحد به چالش کشید ، مسکو و بوئنوس آیرس قرارداد مهم انرژی دوجانبه را برای گازپروم و همکاری با YPF در زمینه کشف و توسعه ذخایر گاز طبیعی آرژانتین امضا کردند . به گزارش رویترز ، معامله گازپروم دومین سرمایه گذاری بزرگ برای آرژانتین پس از توافق شورون کورپ در سال گذشته برای سرمایه گذاری 1.24 میلیارد دلاری در واکا مورتا در منطقه جنوبی امریکای جنوبی در منطقه پاتاگونیا ، محسوب می شود . به همین دلیل است که رئیس جمهور فرناندز د کیرشنر ، بودجه کرکس را عقاب امپراتوری می نامد . 

 کودتای ناموفق 2014 ونزوئلا 

 لازم به ذکر است که تجدید روابط کوبا و آمریکا از سوی واشنگتن ، تقریبا یک سال پس از شورش های ضد دولتی مورد حمایت آمریکا برای تغییر نظام ونزوئلا که با شکست مواجه شد ، اتفاق افتاده است . 

 پس از آنکه ""انریکه کاپریلس رادنسکی"" - وکیل ثروتمند که در سال 2008 فرماندار میراندا شد ، و از موافقان برگشت از سیاست های چاوز و لغو روابط ونزوئلا با کوبا ، چین ، ایران و روسیه - در انتخابات ریاست جمهوری آوریل 2013 به نیکلاس مادورو باخت، حاضر به پذیرش شکست نشد و عامدانه زمینه تنش را فراهم کرد . با حمایت اولیه دولت آمریکا ، کاپریلس از پذیرش نتایج آرا سرباز زد . کارپریلس خواستار شمارش تمام آرا شد که توسط شورای ملی انتخابات پذیرفته گردید . کاپریلس ، خواستار ممیزی کامل فرایند رجیستری رای دهندگان و رهگیری تمام رای دهندگان بود . (نه صرفا یک شمارش آرا) 

 حتی زمانی که شورای ملی انتخابات با سختی تمام در برآورده کردن تقاضای کاپریلس عمل کرد ، باز هم برنده شدن مادورو تائید گردید ، اما فرماندار کاپریلس حاضر به پذیرش شکست نشد و انتخابات را جعلی دانست . حتی دولت آمریکا از حمایت این شخص نیز عقب نشینی کرد ! . 

 در عوض کاپریلس و حزب "" ائتلاف برای اتحاد دموکراتیک"" (MUD) به دامن زدن خشونت های خیابانی در کاراکاس و دیگر شهرهای ونزوئلا متوسل شدند . با استفاده از مالکیت رسانه مخالف دولت ونزوئلا ، یک تصویر تحریف شده از تظاهرات در آن رسانه ارائه شد و حزب "" ائتلاف برای اتحاد دموکراتیک"" با این پیش زمینه برای گسترش روحیه ضد مادورو وارد عمل شد . 

 به منظور دستیابی به حمایت بین المللی ، در همان دوره زمانی ، تصاویر دستکاری شده توسط نیروهای ضد دولتی در ونزوئلا منتشر شد . نیروهای ضد دولتی و حامیان آنها از تصاویر اعتراضات آرژانتین ، برزیل ، بلغارستان ، شیلی ، مصر ، یونان و سنگاپوری که در آن نیروهای امنیتی با معترضان درگیر شده بودند ، استفاده ابزاری کردند . با استفاده از این تصاویر جعلی ، دولت مرکزی را به استفاده از زور برای مقابله با تظاهرات مسالمت آمیز مردمی ، متهم می کردند . 

 استراتژی ""پلیس خوب و بد"" توسط مخالفان در این سناریو مورد استفاده قرار گرفت . کاپریلس برای دریافت امتیازات از مادور با وی گفتگوها را آغاز کرد ، در حالی که فشارهای سیاسی از شورش های خیابانی توسط لوپز مندوزا و رسانه تحت حمایت مالی آمریکا ، ماریا کورینا ماچادو بر دولت تحمیل می شد ( دو فرصت طلب که در سال 2002 در کودتای نظامی تحت حمایت آمریکا درگیر بودند و فرمان کارمونا را که دموکراسی و نهادهای دموکراتیک در ونزوئلا را به حالت تعلیق درآورد ، امضا کردند ). 

 نه تنها لوپز از تعلیق دموکراسی حمایت می کرد ، بلکه او یکی از چهره های کلیدی در تحریک تظاهرات ضد دولتی و خشونت در مقابل کاخ میرافلورس برای اعلام نامشروعیت چاوز ، محسوب می شود . تاکتیک آنها در سال 2014 همان تاکتیک های سال 2002 بود : 

 "" تلاش برای خونریزی و کشتار افراد توسط افراد مسلح به سوی نیروهای امنیتی از میان معترضان ؛ به عبارتی دیگر : تحریک خشونت ها و کشتار تعدادی از معترضان و نیروهای امنیتی به عنوان یک تاکتیک برای سلب مشروعیت دولت ونزوئلا و متعاقبا توجیه استراتژی مخالفان جریان اصلی ( خارج از هر چارچوب دموکراتیک) "" . 

 هدف ، افزایش هرج و مرج سیاسی و مختل کردن ثبات سیاسی ونزوئلا با هدف ایجاد یک خلاء قدرت برای توجیه اقدامات (آنها) خارج از چارچوب انتخابات می باشد . 

 این دقیقا همان چیزی است که در سال 2002 اتفاق افتاده است . پس از آنکه نوزده نفر کشته شدند ، رسانه های مخالف دولت یک روایت نادرست برای القای سناریوی کودتای به مردم و جامعه بین المللی به عنوان یک واکنش مردمی منطقی در برابر یک دولت بی رحم و دفع مشروعیت آن بخاطر کشتن مردم ، داشته اند . وقایع بالا در ونزوئلا - از پلیس خوب و استراتژی های پلیس بد و تحریک خشونت ها و فریب رسانه ای - تقریبا یک مدل از سناریوی اوکراین می باشد . 

 تمرکز مجدد واشنگتن بر آمریکای لاتین 

 واشنگتن نگران این است که کرملین به طرح های ارتش آمریکا و ناتو در شرق اروپا وارد عمل شود . پنتاگون نگران این است که کرملین به فکر حضور نظامی دائمی در خلیج مکزیک در ونزوئلا ، به عنوان یک پاسخ به حرکت پنتاگون در مرزهای روسیه و سازمان پیمان امنیت جمعی روسیه ، باشد . 

 هر چند مدت کوتاهی پس از اظهار نگرانی واشنگتن ، از سوی کرملین تکذیب گردید ، اما در همان دوره زمانی ، در سال 2014 در دیدار از آرژانتین ، پوتین با هاوانا برای استفاده مجدد از تجهیزات سیگنال روسیه در لورد که در سال 2001 بلا استفاده رها شده بود ، به توافق رسیدند که این امر به نظارت بیشتر روسیه بر آمریکا کمک خواهد کرد . 

 یکی دیگر از نگرانی های آمریکا در آمریکای لاتین ، حضور چین در (گراند کانال)و دیگر کشورهای منطقه است . در این راستا ، آمریکا در تلاش است تا خود را در آمریکای لاتین و کارائیب مجددا مطرح کند . 

 نه تنها واشنگتن در تلاش برای خارج کردن رقبای خود مانند روسیه و چین از منطقه است ، بلکه در تلاش برای مقابله با ظهور آرژانتین و برزیل به عنوان قدرت های جهان است . کنترل مجدد بلوک بولیواری و خنثی سازی آن از طریق آلبا در اولویت بعدی واشنگتن قرار دارد . 

 اهداف تغییر نظام : ونزوئلا و آرژانتین 

 هم هاوانا و هم واشنگتن بر این باورند که می توانند از ایجاد روابط حسنه کوبا و آمریکا ذی نفع باشند و توسط طرف دیگر دستکاری نشوند . برخی معتقدند که ، آمریکا می تواند با کوبا همکاری خوبی داشته باشد و در مدار واشنگتن ، از طریق اصلاحات اقتصادی و تجاری ، وارد کند ، که تحقق این امر می تواند تغییرات گسترده ای را در سیستم اقتصادی کوبا منجر شود . 

 نظر نخبگان در واشنگتن ، این است که ، آمریکا هنوز هم می تواند آمریکای لاتین و کارائیب را مجددا تحت کنترل خود قرار دهد . به همین دلیل است که ونزوئلا و آرژانتین اهداف آمریکا هستند . تغییر نظام در بوئنوس آیرس و کاراکاس بخشی از یک استراتژی جهانی است . 

 حتی جنگ انرژی کاهش قیمت جهانی نفت ، با هدف ضربه زدن به آرژانتین و ونزوئلا همزمان با رقبای واشنگتن در اوراسیا ، برنامه ریزی شده است . با کاهش قیمت جهانی نفت، آمریکا به دنبال ضربه زدن به ایران ، روسیه و اکوادور است ، و از این طریق بودجه ملی این کشورها کاهش یافته است . 

 در ونزوئلا ، کاهش قیمت انرژی به اقتصاد و توانایی دولت ونزوئلا به حفظ برنامه های اجتماعی آن صدمه زده است . 

 مشکلات اقتصادی حاصل از کاهش حامل های انرژی توسط مخالفان مورد حمایت آمریکا ، برای دامن زدن به شعله های آتش فتنه در ونزوئلا و به امید تجدید تظاهرات ضد دولتی در سال 2015 برنامه ریزی شده است . 

 تغییر نظام در کاراکاس هنوز هم مطرح است . 

 منبع: بنیاد فرهنگ استراتژیک 

 انتهای پیام./.",8
"اوستیا،مرکز ثقل اختلاف مسکو -تفلیس 
 به گزارش واحد مرکزی خبر، به نقل ازخبرگزاری رویترز ، گرجستان که خواهان پیوستن به سازمان پیمان آتلانتیک شمالی ، ناتو، است، در سال 2008 در خصوص مناطق جدایی طلب اوستیای جنوبی و آبخازیا با روسیه وارد جنگ شد. پس از مناقشه ، روسیه استقلال این دو منطقه را به عنوان کشور مستقل به رسمیت شناخت. 

 مسکو هفت ماه پس از الحاق منطقه کریمه به خاک خود، در ماه نوامبر مشارکت راهبردی با منطقه آبخازیا امضاء کرد. 

 روسیه همچنین از جدایی طلبان شرق اوکراین نیز حمایت می کند. 

 روسیه درصدد توافق با اوستیای جنوبی 

 روسیه اعلام کرده است قصد دارد توافق نامه مشابهی با اوستیای جنوبی برای وارد کردن نیروهای امنیتی به این منطقه امضا کند. 

 سرگئی لاوروف وزیر امور خارجه روسیه روز چهارشنبه قرارداد اولیه را در این زمینه امضاء کرد. 

 وزیر امور خارجه گرجستان گفت: این اقدام دیگری علیه حاکمیت و تمامیت ارضی گرجستان و تلاشی برای ترسیم مجدد مرزهای بین المللی است. 

 آبخازی و اوستیای جنوبی به کمک های مالی روسیه بسیار وابسته اند. 

 لاوروف همچنین گفت: اعلام کرده بود روسیه تدابیر لازم برای مقابله با آثار منفی عضویت گرجستان در ناتو اتخاذ خواهد کرد. 

 گرجستان در پاسخ اعلام کرد روسیه تهدیدی برای ثبات منطقه است و تاثیری بر روند پیوستن گرجستان به ناتو ندارد. 

 تحلیل گران معتقدند روند الحاق گرجستان به ناتو به این دلیل کند شد که روسیه ممکن است این موضوع را اقدام تحریک آمیز دیگری بداند.",8
"اعتراضات تازه در اسپانیا و ایرلند 
 حسین یاری 

 پیروزی سیریزا در انتخابات سراسری یونان روح تازه ای در کالبد گروههای چپگرای ضد یورو در دو کشور اسپانیا و ایرلند دمیده است.اعتراضهای اخیر 
 شکل گرفته در ایرلند و اسپانیا نشان 
 می دهد که شهروندان این کشورها جهت گذار از منطقه یورو آماده می شوند. این خود از اصلی ترین عواقب و تبعات پیروزی سیریزا در یونان محسوب می شود. پیروزی سیریزا، اروپای واحد و خصوصا منطقه یورو را با بحرانی واقعی رو به رو ساخته است. ارزش یوروطی روزهای اخیر به پایین ترین حد در 11 سال گذشته رسیده است.این در حالی است که آغاز رسمی تقابل دولت یونان ،سران یورو ، بانک مرکزی اروپا و در نهایت صندوق بین المللی پول بر وخامت اوضاع اقتصادی جاری در اروپا خواهد افزود. از سوی دیگر با شکل گیری و رشد جریانهای چپ افراطی ( ضد یورو) در دیگر کشورهای اروپایی نیز یورو قدرت سلطه گری خود را از دست خواهد داد. لازم به ذکر است که با استمرار بحران اقتصادی در منطقه یورو،ضریب آسیب پذیری پول واحد اروپایی در مقابل دیگر ارزهای معتبر جهانی افزایش یافته است. پیروزی حزب سیریزا در انتخابات سراسری یونان، این روند را به صورت خودکار تقویت کرده است . 

 دولت ائتلافی متشکل از سیریزا و جریان راست مستقل ، با ادامه سیاست ریاضت اقتصادی مخالف و خواستار افزایش زمان بازپرداخت بدهی های خارجی و بخشش بخشی از این بدهی ها هستند. سیپراس پیروزی حزب خود را پیروزی بر ریاضت اقتصادی نامیده و بر مقابله با طرح های ریاضتی اروپای واحد تاکید کرده است. این خود می تواند آخرین آب پاکی سیریزا بر روی دستان اتحادیه اروپا و منطقه یورو باشد. در طول ماههای اخیر و مخصوصا پس از پیروزی سیریزا در انتخابات پارلمانی اروپا ( در سال 2014 میلادی) ، مذاکرات پشت پرده ای با حزب سیریزا در خصوص پذیرش طرح های ریاضتی و وامهای کمکی اروپای واحد به آتن داشته باشند اما سیریزا به هیچ عنوان چنین خواسته ای را نپذیرفت. آلکسیس سیپراس معتقد است هرگونه معامله اقتصادی با اروپای واحد بر سر پذیرش طرح های ریاضتی به معنای عبور از خطوط قرمز حزب سیریزا خواهد بود. در چنین شرایطی، حتی خوشبین ترین سیاستمداران اروپایی نیز امیدی نسبت به همکاری سیریزا با منطقه یورو ندارند. 

 اسپانیا و لیرند هر دو از کشورهایی هستند که در آنها احزاب چپگرا در موقعیت مناسبی قرار دارشته و قصد دارندپیروزی سیریزا را در کشورهایشان تکرار کنند. در پی پیروزی حزب چپ افراطی سیریزا در یونان، هزاران نفر در پایتخت اسپانیا علیه دولت به تظاهرات پرداختند. رسانه های محلی اعلام کردند که بیش از 260 اتوبوس به همراه بیش از 10 هزار نفر از سرتاسر اسپانیا راهی مادرید شدند تا در این تظاهرات شرکت کنند.سخنگوی حزب پودموس به خبرگزاری اسپاتنیک گفت که بیش از 100 نفر داوطلب بودند تا تظاهرات کنندگان را با خودروهای خود به مادرید منتقل کنند. پابلو ایلسیاس رهبر حزب پودموس اعلام کرده است که این تظاهرات با هدف اعتراض یا درخواست از دولت نبوده بلکه نشانه ای از آغاز تغییرات است. 

 ایرلندی ها نیز در تظاهرات ضد ریاضتی اخیر خود، علیه منطقه یورو سنگ تمام گذاشتند! تظاهرات کنندگان نسبت به شرایط تحمیل شده از سوی وام دهندگان بین المللی بر دولت ایرلند، معترض بودند. وام دهندگان بین المللی در ازای پرداخت کمک مالی به ایرلند، خواستار اجرای سیاست های 
 ریاضتی شده اند. 

 تظاهرات کنندگان معترض در شهر دوبلین پایتخت ایرلند، اعتراض خود نسبت به سیاست های ریاضتی را با سر دادن شعارهایی اعلام کردند.بر اساس اعلام پلیس، بیش از 30 هزار نفر در اعتراضات شهر دوبلین شرکت کرده بودند. این در حالی است که سازمان دهندگان تظاهرات، تعداد شرکت کنندگان 
 در راهپیمایی اعتراض آمیز شهر دوبلین را بیش از 100 هزار نفر اعلام 
 کرده اند. در پی اعتراض هزاران نفر، خیابان های 
 شهر دوبلین مسدود شد و ترافیک سنگینی در بسیاری از خیابان ها ایجاد شد. تظاهرات مشابهی نیز در شهرهای کورک، گالوی و سایر شهرهای ایرلند برگزار شده است.",8
"بودجه وزارت امنیت داخلی آمریکا در دو راهی سنا و مجلس نمایندگان 
 به گزارش گروه بین الملل خبرگزاری فارس ، بعد از مخالفت دموکرات های سنا برای تصویب لایحه تأمین بودجه وزارت امنیت داخلی آمریکا، هم اکنون میچ مک کونل رهبر اکثریت جمهوری خواهان سنا به خبرنگاران اعلام کرده که آمادگی دارد لایحه ای را ارائه دهد که مشروط به تقاضای جمهوری خواهان مبنی بر لغو اقدامات اجرایی اوباما در زمینه مهاجرت نباشد و از این طریق کمک کند که هرچه سریعتر بودجه وزارت امنیت داخلی آمریکا برای سال مالی 2015 تمدید شود. 

 به گزارش روزنامه آمریکایی واشنگتن پست ، طبق پیشنهاد مک کونل، سنا در ابتدا به لایحه تأمین بودجه وزارت امنیت داخلی آمریکا رأی می دهد و بعد از آن به صورت مجزا در خصوص لایحه لغو ابتکارعمل های اوباما در زمینه مهاجرت رأی گیری می کند. 

 مک کونل به خبرنگاران گفت که طرح او جای اعتراضی ندارد، زیرا به اعتقاد وی، این طرح یک رویکردی است که به نظر هر دو حزب جمهوری خواه و دموکرات احترام می گذارد. 

 رئیس اکثریت جمهوری خواهان سنا ادامه داد: اگر این طرح موفق شود، به بن بست دو ماهه در خصوص تأمین بودجه وزارت امنیت داخلی آمریکا که مسوولیت حفظ امنیت مرز ها، فرودگاهها و عملکردهای دیگری دارد، پایان می دهد. 

 با اینحال، جان بینر رئیس اکثریت جمهوری خواهان مجلس نمایندگان آمریکا خیلی سریع از این پیشنهاد مک کونل استقبال نکرد و بنابراین مشخص نیست که به اندازه کافی از این طرح در مجلس نمایندگان امریکا حمایت می کند تا از تعطیلی وزارت امنیت داخلی آمرکیا جلوگیری کند یا خیر. 

 هری رید رهبر اقلیت دموکرات های سنا می گوید که دموکرات ها تنها در صورتی آمادگی بحث درباره موضوع مهاجرت را دارند که وزارت امنیت داخلی آمریکا به طور کامل تأمین بودجه شود. 

 طبق این گزارش، جمهوری خواهان مجلس نمایندگان آمریکا در صدد هستند صبح روز چهارشنبه (امروز) به وقت محلی پشت درهای بسته درباره تأمین بودجه وزارت امنیت داخلی آمریکا نشست برگزار کنند. 

 این اقدام مک کونل نمایانگر واگذاری امتیاز در نزاعی است که وزارت امنیت داخلی آمریکا را به مرز تعطیلی کشانده است. حدود یکسال و نیم پیش به دلیل اختلافات نمایندگان کنگره در تأمین بودجه دولت فدرال، اکثر سازمانهای دولت فدرال برای بیش از دو هفته در اکتبر 2013 به تعطیلی کشانده شد. 

 انتهای پیام/ق",8
"رئیس جمهوری تونس به الجزایر سفر می کند 
 الباجی قائد السبسی رئیس جمهوری تونس اواخر هفته جاری به الجزایر سفر می کند. 

 به گزارش ایلنا به نقل از الشرق الاوسط، السبسی چهارشنبه هفته جاری برای دیدار یک روزه از الجزایر به الجزیره سفر می کند. 

 الباجی السبسی در سفر خود به الجزایر با عبدالعزیز بوتفلیقه همتای االجزایری خود دیدار می کند. 

 قرار است رئیس جمهوری تونس در سفر خود به الجزایر با مسئولان الجزایری درباره تهدیدات تروریستی، پدیده قاچاق در مرزهای دو کشور و افزایش تنش در لیبی و پیامدهای آن بر تونس و الجزایر رایزنی کند. 

 السبسی در سفر خود به الجزایر با مسئولان نظامی الجزایر نیز دیدار می کند و درباره همکاری نظامی میان دو کشور رایزنی می کند. 

 پایان پیام",8
"دی میستورا وارد دمشق شد 
 به گزارش گروه بین الملل خبرگزاری فارس ، استفان دی میستورا نماینده سازمان ملل در امور سوریه برای گفت وگو با مقامات بلندپایه سوریه، شامگاه دوشنبه وارد دمشق شد. 

 دی میستورا سومین فرستاده ویژه سازمان ملل در امور سوریه از زمان آغاز بحران امنیتی در سوریه از سال 2011 تاکنون است. 

 انتهای پیام/ح",8
"جنجال جنایت سرباز روس در ارمنستان 
 هزاران تن از مردم ارمنستان روز پنجشنبه برای دومین روز متوالی تظاهرات کردند و خواستار آن شدند که سرباز روس مظنون به قتل عام شش نفر از اعضای یک خانواده ارمنی در شهر گیومری، در ارمنستان محاکمه شود. 

 دست کم چهارده نفر در درگیری ها میان پلیس و معترضان در برابر ساختمان کنسولگری روسیه در گیومری، دومین شهر ارمنستان، زخمی شدند. 

 در ایروان، پایتخت ارمنستان هم صدها نفر از معترضان در مقابل سفارت روسیه تظاهرات کردند. به گفته پلیس ارمنستان، والری پرمیاکوف، سرباز روس اعتراف کرده که از پایگاه نظامی شماره 102 در گیومری خارج شده و پس از ورود به یک خانه، شش تن از اعضای یک خانواده از جمله یک کودک دو ساله را با اسلحه به قتل رسانده است. کودک شش ماهه ای نیز بر اثر ضربات چاقو بشدت مجروح شده است. علت و انگیزه این جنایت نامشخص است. سرباز روس هنگام عبور از مرز ارمنستان و فرار به ترکیه دستگیر و به مقامات روس تحویل داده شده است.",8
"تظاهرات اعتراض آمیز دانشجویان مقدونیه به نظام آموزشی کشور 
 به گزارش ایرنا، درتظاهرات دانشجویان که دانش آموزان دبیرستانی نیز حضور داشتند با تجمع درجلوی دانشگاه چیریلیا و متودیا ومجلس نمایندگان این کشور درمزکز شهر اسکوپیه مخالفت خود را با وارد کردن امتحانات ملی در دانشگاه ها نشان دادند. 

 آناستاسیا پتروسکا یکی ازنمایندگان دانشجویان دانشگاه های مقدونیه هدف از این تظاهرات را لغو پیشنهاد برای وارد کردن امتحانات ملی در دانشگاه ها اعلام کرد و گفت که دانشجویان خواهان گفت و گو با نمایندگان وزارت آموزش و پرورش برای ایجاد اصلاحات مثبت در نظام آموزشی کشور هستند. 

 بنا به گزارش های رسانه های خبری مقدونیه، برگزارکنندگان تظاهرات اعتراض آمیز به نظام آموزشی کشور پیشنهاداتی را برای اصلاحات نظام آموزشی جهت ارایه به دولت آماده کردند. 

 دانشجویان مقدونیه نیز به خاطر نارضایتی ازاعلام تغییرات درنظام آموزشی کشور در17نوامبر امسال نیز تظاهرات اعتراض آمیزی را در شهر اسکوپیه برگزار کردند. 

 وزارت آموزش وپرورش مقدونیه تصمیم دارد که با آزمون دانشجویان درنیمه و پایان دوره تحصیلات، دانش وآموخته های آنها را درفواصل مختلف مورد بررسی قرار بدهد. 

 براساس این تغییرات اگر دانشجویی موفق به عبور از این آزمون نشود نمی تواند به تحصیلات خود ادامه بدهد. 

 اروپام**1**436**1859",8
"سفیر فرانسه در دانمارک: درحال حاضر زنده ام 
 باشگاه خبرنگاران: بر اساس گزارش ها ""فرانسیوس زیمری"" سفیر فرانسه در دانمارک در حال سخنرانی در نشستی به نام اسلام و آزادی در کپنهاگ در دانمارک بوده است که به سمت وی و یک کاریکاتوریست مطرح تیر اندازی شده است. 

 سفیر فرانسه در صفحه تویئتر خود نوشته است که در حال حاضر "" زنده "" است. 

 منابع خبری احتمال می دهند که این حمله در ارتباط با سابقه دانمارک در مورد چاپ کاریکاتورهای موهن و نقش فرانسه در حمایت از مجله فکاهی و هتاک ""شارلی ابدو"" باشد.",8
"الحیاة: پادشاه اردن نتانیاهو را به قطع روابط امان و تل آویو تهدید کرد 
 به گزارش گروه بین الملل خبرگزاری فارس ، عبدالله دوم پادشاده اردن، بنیامین نتانیاهو نخست وزیر رژیم صهیونیستی را تهدید کرده در صورتی که تجاوزها به مسجد الاقصی ادامه پیدا کند، روابط امان و تل آویو را قطع خواهد کرد. 

 روزنامه عربستانی الحیاة ، به نقل از منابع آگاه فلسطینی این ادعا را کرد و نوشت که بعد از این تهدید ها، نتانیاهو متعهد شده که از ورود شهرکنشینان تندرو به مسجد الاقصی جلوگیری کند. 

 برخی کارشناسان، این اقدام احتمالی شاه اردن را نه از روی حمایت از مردم فلسطین بلکه به دلیل فرار از خشم افکار عمومی در اردن و فلسطین، می دانند و معتقدند که هر چه فشار امنیتی-نظامی بر مردم فلسطین افزایش پیدا کند، اردن امنیت و وضعیت خود را بیشتر در خطر می بیند. 

 پیش از این نیز اردن علاوه بر بازگرداندن سفیر خود از تل آویو، از سفیر اسرائیل در خاک اردن خواسته بود برای ارائه پاره ای توضیحات در وزارت خارجه اردن حاضر شود. 

 تشدید حملات نیروهای امنیتی رژیم صهیونیستی و شهرک نشینان به شهروندان فلسطینی و منع نمازگزاران از حضور در مسجد الاقصی در طول چند هفته گذشته تنش در سرزمین های اشغالی را تشدید کرده است. 

 انتهای پیام/ص",8
یزد کم باران ترین استان کشور/ تکمیل زنجیره خشکسالی به گزارش ایرنا ، استان یزد که از نظر اقلیمی خشک و کویری است و 90 درصد نزولات جوی آن تبخیر می شود در سالهای اخیر با معضل بی آبی دست و پنجه نرم می کند. <br/> بارش های اندک در سال های اخیر و بویژه سال ابی جاری نیز مزید بر علت شده و زنجیره کم آبی که به گفته بسیاری از کارشناسان به سمت بی آبی در حرکت بوده را تکمیل کرده است. <br/> بارش های ناچیز اخیر نیز باتوجه به شرایط خشکی که بر خاک استان حاکم بوده نتوانست مرهمی بر زخم کهنه خشکسالی در استان یزد باشد. <br/> چند سالی است که زنگ خطر بی آبی در این استان کویری به صدا در آمده و با وجود آنکه در سالجاری با توجه به بارش بهاری این تصور را در میان افکار عمومی بوجود آورده که امسال در استان مشکل خشکسالی نخواهیم داشت اما این خطه از لحاظ کاهش بارندگی در رتبه نخست قرار گرفته و این به صدا در آمدن زنگ هشدار در استان است. <br/> در شرایط طبیعی، بارندگی موثر و مفید برای سفره های زیر زمینی آب در ماههای آذر تا بهمن صورت می گیرد اما متاسفانه در استان یزد شاهد بارندگی خوبی در این ماهها نبودیم و بیشترین بارندگی های استان مربوط به ماههای دیگر بود که برای آبهای زیر زمینی مفید نیست. <br/> *** یزد دارنده رتبه نخست در کاهش بارندگی <br/> مدیرکل مدیریت بحران استانداری یزد گفت: براساس آمار رسمی سازمان هواشناسی کشور یزد از نظر خشکسالی در رتبه نخست کشور قرار دارد. <br/> محمدحسین امامی افزود: همچنین این استان از لحاظ میزان بارندگی در کشور در پایین ترین رتبه قرار دارد ، امسال استان از لحاظ بارندگی در وضعیت خوبی قرار ندارد و در یک وضعیت حاد و ویژه قرار داریم. <br/> امامی با بیان اینکه این استان طی 16 ساله گذشته بصورت دائم با خشکسالی دست و پنجه نرم کرده است گفت: اما امسال براساس آمار ارئه شده ، وضعیت حادتر خواهد بود. <br/> مدیرکل مدیریت بحران استانداری یزد با اشاره به کاهش 53 درصد بارندگی در استان تصریح کرد: کاهش بارندگی های امسال استان در 40 و 50 سال اخیر بی سابقه و بی نظیر بوده و تبعات ان گربیانگیر استان خواهد شد. <br/> وی اضافه کرد: اگر چه در تامین آب آشامیدنی در سال های قبل مشکل داشتیم اما شاید امسال حادتر شود، وضعیت قنات و چاههای استان برای تامین آب آشامیدنی بویژه در حوزه شیرکوه در شهرستانهای تفت و مهریز قطعا با مشکلات بیشتری روبرو خواهد شد. <br/> مدیرکل مدیریت بحران استانداری یزد با اشاره به بارندگی فروردین یاد آور شد: این بارش مقطعی بود و اثر بخش نبوده است و در بخشی زیادی از استان اصلا بارندگی نبوده است. <br/> ***فصل گرمی در سالجاری پیش رو خواهیم داشت <br/> مدیرکل هواشناسی استان یزد گفت: براساس پیش بینی مرکز ملی سازمان هواشناسی کشور به علت کاهش باران، تابستان گرمی را پیش رو خواهیم داشت. <br/> لقمان عمادی با اشاره به وضعیت بارندگی استان در سال جاری آبی افزود: از اول مهر تاکنون میانگین بارندگی استان حدود 49 درصد کاهش داشته است. <br/> وی همچنین از کاهش 30 درصد بارندگی در ارتفاعات استان خبر داد و تصریح کرد: در حالیکه می بایست تاکنون 103 میلی متر بارندگی داشته باشیم اما این رقم 53 میلی متر است. <br/> عمادی افزود: از حدود سال 84 تاکنون شرایط بارش در این خطه کمتر از شرایط نرمال است. <br/> این مسئول با بیان اینکه در 20 سال گذشته شیب ما در روند تغییرات درصد بارشی استان به نسبت میانگین منفی بوده است خاطر نشان کرد: نسبت به مدت مشابه بلند مدت امسال 49 درصد، نسبت به سال قبل 48 درصد و نسبت به میانگین یک سال آبی 53 درصد با کاهش بارش در استان روبرو بودیم. <br/> ***کاهش 38.1 درصدی بارش باران در استان یزد <br/> مدیر عامل شرکت آب منطقه ای یزد از کاهش 38.1 درصدی بارش باران در سال آبی جاری این استان در مقایسه با مدت مشابه سال آبی گذشته خبر داد. <br/> حسین غفوری به اهمیت آب انتقالی به استان اشاره کرد و گفت: اگر در انتقال این آب به هر دلیلی خللی ایجاد شود استان یزد با مشکل بی آبی روبرو می شود زیرا حیات استان به همین آب انتقالی بستگی دارد. <br/> وی یزد را کم باران ترین استان کشور در سال ابی جاری معرفی و خاطرنشان کرد: شهر یزد با 17میلیمتر، کمترین میزان بارندگی در سطح استان را دارد که عمق خشکسالی را نشان می دهد. <br/> مدیرعامل شرکت آب منطقه ای یزد اضافه کرد: درگذشته آب آشامیدنی و بهداشتی در روستاها از طریق چاه ها تامین می شد اما متاسفانه اکنون چاه ها دیگر جوابگو نیست و باید به فکر انتقال آب به این روستاها باشیم. <br/> وی افزود: برای برون رفت از بحران، راههایی که وجود دارد همه به صرفه جویی در مصرف در بخشهای کشاورزی ، صنعت، آشامیدنی و بهداشت ختم می شود. <br/> *** خسارت خشکسالی قابل جبران نیست <br/> رئیس سازمان جهاد کشاورزی یزد با بیان اینکه خشکسالی در 16 سال اخیر خسارت زیادی بر این استان وارد کرده است گفت: بیشترین اثرگذاری در قنوات بوده که بیشترین آن مربوط به شهرستانهای تفت و مهریز است. <br/> سجادی پور مجموع خسارت وارد شده به بخش کشاورزی در سال 93 را یکهزار و 420 میلیارد تومان بیان کرد و افزود: از این رقم 699 میلیارد تومان مربوط به خشکسالی بوده است. <br/> وی اضافه کرد: همچنین از مجموع خسارتها 49 درصد مربوط به خشکسالی ، 30 درصد گرمازدگی و مابقی مربوط به سایر عوامل مانند سرمازدگی است. <br/> سجادی پور تصریح کرد: در دوسال اخیر علاوه بر سرمازدگی، گرمازدگی در فصل تابستان و بهار خسارت زیادی را به بخش کشاورزی وارد نموده است. <br/> وی در ادامه تعداد قنوات استان را سه هزار رشته بیان کرد و گفت: 18 تا 20 درصد آب کشاورزی از طریق قنوات تامین می شود اما با خشکسالی بسیاری از قنوات خشک شده است. <br/> وی در ادامه از خسارت یکهزار و 900 میلیارد ریالی سرما زدگی بهاره به باغهای این استان در سالجاری خبر داد و گفت: این رقم برآورد اولیه بوده و بطور قطع خسارت وارده بیش از این است. <br/> سجادی پور افزود: این سرمازدگی از 26 اسفند ماه سال گذشته تا 13 فروردین ماه امسال برآورد شده و با توجه به سرمای هوا در هفته بعد احتمال دارد باز هم شاهد سرمازدگی بیشتری در باغ های میوه باشیم. <br/> وی ارزش ریالی میزان خسارت سرمازدگی بهاره در درختان میوه این استان را بیش از یکهزار و 900 میلیارد ریال عنوان کرد و گفت: درصد خسارت دیدگی بستگی به نوع محصولات دارد. <br/> این مسئول با بیان اینکه بارش های بهاری همچون باران شدید و سرمازدگی باعث شد تا بیشترین خسارات وارد شده در شهرستان های مهریز ، ابرکوه و خاتم باشد تصریح کرد: محصولات باغی چون زردآلو، پسته، بادام و گردو دچار سرمازدگی شده اند. <br/> رئیس سازمان جهاد کشاورزی استان یزد افزود: در بخش زراعی هم 9 هزار و 800 هکتار از محصول گندم، جو و کلزا در اکثر شهرستان های استان دچار خسارت بشوند. <br/> وی با اشاره به دغدغه مردم نسبت به محصول زردآلو ، بادام و گردو استان گفت: میزان خسارت سرمازدگی بهاره به محصول زردآلوی استان60 درصد معادل 900 هکتار می باشد و در محصول بادام با خسارتی حدود 74 درصد مواجه بودیم که 1300 هکتار را در بر می گیرد . <br/> سجادی پور اضافه کرد: از یکهزار و 440 هکتار باغهای این استان مربوط به کشت گردو است، تنها حدود 5 درصد از این باغات متحمل خسارت سرمازدگی شده اند که امیدواریم میزان خسارت در روزهای آتی افزایش پیدا نکند. <br/> وی خسارت باغات پسته را هم قابل توجه خواند و گفت: 23 درصد باغهای پسته استان که حدود 10 هزار هکتار می شود هم دچار خسارت سرمازدگی شده اند. <br/> رئیس سازمان جهادکشاورزی استان یزد ادامه داد: با وجود هشدارهای اداره کل هواشناسی و سازمان جهادکشاورزی استان متأسفانه به علت برودت ناگهانی هوا خسارت قابل توجهی به باغداران استان وارد آمد که امیدواریم در جبران آن تلاش و همت مضاعفی را انجام دهیم. <br/> وی گفت: در این زمینه قرار است بخشی از این خسارت با پرداخت تسهیلات حمایتی جبران شود و بخشی نیز از طریق صندوق بیمه کشاورزان جبران می شود. <br/> ***بارانی موثر است که روان آب داشته باشد <br/> رییس گروه مطالعات آبهای سطحی دفتر مطالعات پایه منابع آب شرکت سهامی آب منطقه ای یزد هم با اشاره به 53 میلی متر بارندگی استان در سالجاری گفت: این میزان در مدت مشابه سال قبل از ان 84.6 میلی متر بوده است که 38 درصد کاهش دارد. <br/> محمدرضا عارف افزود: طبق آمار موجود، بارندگی در سال آبی جاری نسبت به مدت مشابه سال قبل و میانگین دوره آماری در تمام شهرستان های استان کاهش نشان می دهد. <br/> و بیشترین بارندگی در منشاد و کمترین در ایستگاه محمد آباد است. <br/> وی میزان روان آبهای در سالجاری 2.7 میلیون متر مکعب در سالجاری بیان و اظهار کرد: این رقم 98 درصد نسبت به میانگین کاهش داشته است. <br/> عارف، توزیع زمانی بارش و نوع بارش را خیلی مهم خواند و تصریح کرد: بارش زمستانه و ذخیره برفی ارتفاعات می تواند شاخص های خوبی برای آب باشد. <br/> رییس گروه مطالعات آبهای سطحی دفتر مطالعات پایه منابع آب شرکت سهامی آب منطقه ای یزد اظهار کرد :بارانی موثر است که روان آب داشته باشد. <br/> *** <br/> مدیر عامل شرکت آب و فاضلاب استان یزد هم گفت: خشکسالی قریب دو دهه است که گریبانگیر استان شده و پیامدهای آن یکی پس از دیگری خود را آشکار می سازد. <br/> محمدرضا اسلامی افزود: بیش از 20 حلقه چاه در شهرهای مختلف استان با افت شدید روبرو شده اند. <br/> وی با بیان اینکه بسیاری چاههای مربوط به این شرکت با افت کمی نیز مواجه شده اند تصریح کرد: این مشکل در شهرهای یزد ، اردکان ، تفت ، مهریز، بافق و میبد جدی است و بیش از 90 درصد جمعیت زیر پوشش این شرکت در این شهرها سکونت دارند. <br/> اسلامی افزود: اگر شهرهای یاد شده از آب انتقالی بهره مند نبودند بدون شک نمی توانستیم از منابع محلی آب انها را تامین کرد. <br/> وی اظهار کرد: حدود 18 درصدمعادل 17 میلیون متر مکعب از آب تولیدی این شرکت در تابستانها در کولرهای آبی تبخیر می شود و سرانه مصرف به شدت افزایش می یابد. <br/> مدیر عامل شرکت آب و فاضلاب استان یزد سرانه مصرف آب استان را در هر شبانه روز 300 لیتر بیان کرد و گفت: در حالیکه مصرف استاندارد 150 لیتر است. <br/> وی تعداد حلقه چاههای حفرو جابجا شده در بازه زمانی سالهای 87 تا 94 را 84 مورد بیان کرد و افزود: همچنین 52 حلقه چاه از مدار خارج شدند. <br/> شرایط خشکسالی در سال های گذشته و بارش های بسیار اندک در استان کویری یزد، لزوم برنامه ریزی مدون و مستمر از سوی مسئولان در این حوزه استان را ضروری می می سازد. <br/> 8068/2088,1
"درگیری نیروهای ویژه ارتش کانادا با عناصر داعش در خاک عراق 
 به گزارش گروه بین الملل خبرگزاری فارس ، ارتش کانادا روز دوشنبه طی ادعایی از درگیری زمینی نیروهای ویژه این کشور با عناصر گروه تروریستی داعش طی هفته گذشته در خاک عراق خبر داد. 

 به نوشته روزنامه فرانسوی فیگارو ، کاپیتان پل فورگت افسر ارشد ارتش کانادا روز دوشنبه در اظهاراتی اعلام کرد: نیروهای ویژه کانادا هفته گذتشه دو مرتبه مورد حمله عناصر داعش قرار گرفته و برای دفاع از خود با آنها درگیر شدند. 

 این در حالیست که این افسر ارشد کانادا هیچگونه اشاره ای به محل درگیری و شرایط وقوع آن نکرد. 

 از سوی دیگر، اظهارات وی در حالی صورت می گیرد که شبکه خبری اسکای نیوز روز گذشته مدعی شد که نیروهای کانادایی بار دیگر با تروریست های داعشی در عراق درگیر شدند اما جزئیاتی از محل دقیق درگیری و تلفات احتمالی دو طرف در این درگیری منتشر نکرد. 

 مخالفان دولت کانادا هفته گذشته دولت اوتاوا را به دروغگویی و عدم بیان حقیقت درخصوص درگیری نیروهای ویژه کانادا با عناصر داعش در عراق متهم کردند. 

 مخالفان دولت کانادا معتقدند که دولت درخصوص مشارکت کانادا در ائتلاف بین المللی علیه داعش حقیقت را نمی گوید. 

 غربی ها که به همراه چند کشور عربی، ائتلاف هوایی علیه داعش تشکیل داده اند، از شهریور ماه به بمباران مواضع این گروه مشغول اند اما تاکنون موضع اصولی این ائتلاف، بر عدم اعزام سرباز به مناطق درگیری تأکید داشته است. 

 علاوه بر این، کانادایی ها در حالی مدعی درگیری با داعش هستند که دولت های عضو ائتلاف از نیروی زمینی علیه داعش استفاده نکرده اند و تنها مستشاران خود را به عراق فرستاده اند تا در پایگاه های ارتش آنها را آموزش دهند. 

 انتهای پیام/م",8
"تشدید بارش باران و برف در نواحی جنوبی و شرقی کشور 
 احد وظیفه در گفت وگو با خبرنگار محیط زیست خبرگزاری دانشجویان ایران (ایسنا)، درباره آخرین پیش بینی ها از وضعیت آب و هوای کشور طی روزهای آتی، گفت: در روزهای دوشنبه و سه شنبه در شمال غرب، غرب، دامنه های البرز، سواحل دریای خزر، شمال شرق و برخی نقاط شرق و جنوب کشور افزایش ابر، گاهی وزش باد و رگبار باران و در ارتفاعات بارش برف پیش بینی می شود. 

 وی ادامه داد: از بعد ازظهر روز دوشنبه در نوار شمالی کشور برمقدار بارش ها افزوده شده و دریای خزر مواج خواهد شد. روزهای سه شنبه و چهارشنبه بارش ها در نواحی جنوبی و شرقی کشور تشدید شده و برای مناطق مستعد بارش تگرگ پیش بینی می شود. شدت بارش ها روز سه شنبه در غرب دریای خزر و استان های بوشهر، فارس و روز چهارشنبه در استان های بوشهر، فارس و کرمان می باشد. 

 مدیر مرکز پیش بینی و هشدار سریع سازمان هواشناسی کشور گفت: آسمان تهران در روز سه شنبه نیمه ابری تا ابری و در ارتفاعات بارش برف رخ می دهد و حداقل و حداکثر دما دراین روز 6 و 17درجه است همچنین در روز چهارشنبه کمی ابری و گاهی وزش باد رخ خواهد داد و حداقل و حداکثر دما دراین روز 6 و 18 درجه خواهد بود. 

 احد وظیفه با اشاره به اینکه فعالیت سامانه بارشی در کشور موجب بارش باران درمناطق مرتفع و کوهستانی و بارش برف خواهد شد، افزود: در این شرایط در روزهای سه شنبه بارش باران و برف در استان های آذربایجان شرقی، آذربایجان غربی، اردبیل، گیلان، مازندران، گلستان، کردستان، زنجان و دامنه های البرز در استانهای تهران، البرز و قزوین و بارش باران در استانهای بوشهر، فارس و غرب استان کرمان رخ خواهد داد. همچنین در روز چهارشنبه نیز شاهد بارش باران و برف در استانهای گلستان، خراسان شمالی، شمال خراسان رضوی، زنجان و بارش باران در استانهای بوشهر، فارس و کرمان خواهیم بود. 

 پیرو اطلاعیه سازمان هواشناسی کشور به سبب بارش شدید باران از بعد از ظهر روز سه شنبه و روز چهارشنبه احتمال آب گرفتگی معابر عمومی و سیلابی شدن رودخانه ها و مسیل ها بعدازظهر سه شنبه برای استان های استان های بوشهر، فارس و کهگیلویه و بویر احمد و در روز چهارشنبه برای استان های بوشهر، فارس، کهگیلویه و بویر احمد، شمال هرمزگان و کرمان پیش بینی می شود. بنابراین توصیه می شود اقدامات لازم جهت جلوگیری از خسارتهای احتمالی به کار گرفته شده و تا حد امکان از تردد در مناطق مستعد سیلاب خودداری شود. 

 مدیرمرکز پیش بینی و هشدار سریع سازمان هواشناسی کشور با اشاره به اینکه در روز سه شنبه شاهد کاهش نسبی دما و بارش برف در مسیرهای کوهستانی رشته کوه های البرز خواهیم بود، افزود: برای عبور از مسیر کوهستانی استان های تهران، البرز، سمنان، قزوین، زنجان و گیلان اختلال در تردد جاده ای پیش بینی می شود از این رو برای تردد در جاده های کوهستانی مناطق یاد شده تجهیز به وسایل ایمنی زمستانی مانند زنجیر چرخ توصیه می شود. 

 انتهای پیام",1
"اظهار رفاقت کامرون با اوباما 
 نخست وزیر انگلیس با تاکید بر اینکه روابط وی و باراک اوباما هیچگاه بهتر از این نبوده است، گفت: ما آنقدر به یکدیگر نزدیکیم که اوباما مرا داداش صدا می زند. به نوشته روزنامه دیلی تلگراف، دیوید کامرون، نخست وزیر انگلیس با اشاره به اینکه رهبران دو کشور روابط بسیار دوستانه ای دارند افزود: رئیس جمهوری (اوباما) می گوید که روابط ویژه ما هم در محفل خصوصی و هم عمومی، بسیار چشمگیر است و من با او موافقم. طبق فرهنگ واژگان اربن (Urban Dictionary) اصطلاح برو (Bro) مخفف و غیر رسمی واژه برادر است و به جوانان سفید پوست آمریکایی و اغلب به پیروان یک گروه برادری در دانشگاه اطلاق می شود که فرهنگ رپ سیاهپوستان را تقلید می کنند. اما با این حال منظور اوباما احتمالا این بوده که به رابطه نزدیک دو طرف اشاره کند. اگرچه کامرون و اوباما از جناح های مخالف سیستم های سیاسی متبوع خود آمده اند اما همیشه در محافل دیپلماتیک در کنار هم هستند؛ این در حالی است که روابط و دیدارهای گوردن براون و رئیس جمهوری وقت آمریکا همواره پرتنش بود.",8
"بلاروس: مذاکرات مربوط به بحران اوکراین لغو شد 
 دنیس پوشیلین، نماینده حامیان روسیه روز جمعه در مینسک به خبرنگاران گفت: وزارت خارجه بلاروس امروز تایید کرد مقامات کی یف [به مینسک] نخواهند آمد. مذاکرات لغو شده است. 

 این اتفاق یک روز بعد از به وقوع پیوست که الکساندر لوکاشنکو، رئیس جمهور بلاروس تمامی طرفین درگیر در بحران اوکراین را ترغیب کرد برای توقف جنگ منتهای تلاش خود را انجام دهند. 

 لوکاشنکو ضمن ابراز نگرانی درباره احتمال نفوذ این بحران به خاک کشورهای روسیه و بلاروس از اروپا، آمریکا و روسیه درخواست کرد برای توقف جنگ تدابیر قاطعانه ای اتخاذ کنند. 

 آندری کلین، نماینده روسیه در سازمان امنیت و همکاری اروپا ضمن هشدار در خصوص فاجعه ای قریب الوقوع، از واشنگتن و هم پیمانان اروپایی آن خواست به پشتیبانی از حزب جنگ در اوکراین پایان دهند. 

 کلین روز پنج شنبه گفت: می خواهم از دولت هایی که روی سران کی یف نفوذ دارند، و بیشتر از همه از واشنگتن تقاضا کنم. زمان آن فرا رسیده که به جانبداری از حزب جنگ اوکراین پایان داده شود. اینگونه تحولات تنها منجر به یک فاجعه بزرگ می شود. 

 دو منطقه عمدتا روس زبان دونتسک و لوهانسک در شرق اوکراین از زمان آغاز عملیات نظامی دولت کی یف در اواسط آوریل 2014 برای سرکوب اعتراض ها، صحنه درگیری های خونین بین معترضان حامی روسیه و ارتش کی یف بود ه اند. 

 بنا بر آخرین گزارش سازمان ملل، از اواسط آوریل 2014 تا کنون بیش از 5100 نفر در این جنگ کشته و بالغ بر یک میلیون و 500 هزار تن نیز آواره شده اند. 

 م ع/م ع",8
"صدور حکم حبس ابد برای 6 نفر در بحرین 
 به گزارش سایت مرات بحرین، این دادگاه روز چهارشنبه این حکم را صادر کرد. 

 این گزارش ادعا کرد که افراد محکوم شده قرار بود در ماه مارس گذشته خودروی را در منامه درخیابان ملک فیصل منفجر کنند، اما بمب عمل نکره است. 

 دادگاهی دیگر نیز، 6 معترض بحرینی را به اتهام برپایی تظاهرات و استفاده از کوکتل مولوتوف در فوریه سال 2013 به یک سال حبس محکوم کرد. 

 این درحالی است که سازمانهای حقوق بشری به دلیل عدم استقلال قوه قضائیه بحرین واینکه تمامی اعترافات متهمان تحت شکنجه گرفته می شود احکام صادر شده از سوی آن را بدون مبنای حقوقی می دانند. 

 ا س ن / د ب",8
"پکن دنباله روی استعمارگران غربی در آفریقا نیست 
 به گزارش خبرگزاری مهر به نقل از رویترز، وانگ یی وزیر خارجه چین در گفتگو با تلویزیون مرکزی چین در کنیا اعلام کرد که پکن مسیر استعمارگران غربی را در آفریقا طی نمی کند و هرگز محیط زیست و منافع بلندمدت آفریقا را قربانی نمی کند. 

 سفر وزیر خارجه چین به پنج کشور آفریقایی همزمان با تلاشهای غرب برای دستیابی به منابع غنی قاره آفریقا برای کمک به رشد اقتصادی خود در 20 سال گذشته است. 

 چین بزرگترین شریک تجاری آفریقا بوده و در پی همکاری با کشورهای آفریقایی از جمله کامرون، گینه استوایی، سودان و جمهوری دموکراتیک کنگو در زمینه کشاورزی، بهداشت و سلامت و پروژه های زیرساختی است. 

 وزیر خارجه چین همچنین روز گذشته در سودان ضمن حمایت از میانجیگری چین در سودان جنوبی تاکید کرد که هدف چین از میانجیگری در سودان جنوبی حفظ منافع نفتی است.",8
"رئیس جمهوری لهستان: مسکو تهدید نظامی علیه ورشو نیست 
 به عقیده رئیس جمهوری لهستان هیچ دلیلی وجود ندارد که درباره تهدید مستقیم مسکو علیه امنیت لهستان صحبت شود. 

 به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، برونیسلاو کوموروفسکی، رئیس جمهوری لهستان از سیاستمداران کشورش خواست تا به ترساندن شهروندان از روسیه و جنگ خاتمه دهند. 

 وی در نشستی با اداره امنیت ملی لهستان اظهار کرد: هیچ دلیلی وجود ندارد که چنین جوی ایجاد شود و درباره تهدید مستقیم علیه امنیت لهستان به ویژه تهدید نظامی بحث شود. این یک اغراق فاحش است. ترساندن لهستانی ها از تهدید یک جنگ کاملاً غیرمسوولانه است. 

 رئیس جمهوری لهستان همچنین روموآلد ژرمیتیو، وزیر دفاع این کشور را که در مصاحبه چهارشنبه با شبکه تلویزیونی TVN24 گفته بود که روسیه اگر بخواهد دوباره امپراطوری خود را بسازد باید به این کشور حمله کند، خطاب قرار داد. 

 حزب محافظه کاران حق و عدالت نیز چندین بار از تهدید روسیه سخن گفته بودند. 

 کوموروفسکی تاکید کرد لهستان یک کشور آرام و امن است و با تهدیدهای نظامی خارجی روبرو نیست بنابراین دلیلی ندارد که با این حرف ها هموطنان خود را بترسانیم. 

 انتهای پیام",8
"کاهش نسبی دمای هوا در مازندران / بارش برف و باران در ارتفاعات 
 نوربخش داداشی امروز در گفت وگو با خبرنگار خبرگزاری فارس در ساری، اظهار کرد: براساس تجزیه و تحلیل آخرین نقشه های پیش یابی هواشناسی وضعیت جوی مازندران روز جمعه 26 دی ماه جاری صاف تا نیمه ابری و جوی نسبتاً پایدار و در ارتفاعات همراه با افزایش نسبی دما و وزش باد خواهیم داشت. 

 وی با اشاره به افزایش ابر از اواخر روز جمعه در آسمان مازندران، گفت: آسمان مازندران از اواخر روز جمعه با افزایش ابر در ارتفاعات با احتمال بارش پراکنده و وزش باد خواهد بود. 

 مدیرکل هواشناسی مازندران تصریح کرد: روزهای شنبه 27 الی دوشنبه 29 دی ماه جاری انتظار داریم شاهد بارندگی به تناوب در سطح استان باشیم. 

 داداشی با اشاره به کاهش نسبی دمای هوای مازندران، یادآور شد: بارش در ارتفاعات استان به صورت برف و باران خواهد بود. 

 انتهای پیام/86003/",1
"عمرو موسی : تا مسئله فلسطین حل نشود، خاورمیانه روی آرامش نخواهد دید 
 به گزارش گروه بین الملل خبرگزاری فارس ، عمرو موسی دبیرکل سابق اتحادیه عرب از شورای امنیت خواست قطعنامه ای برای پایان اشغالگری رژیم صهیونیستی بر اساس چهارچوب زمانی و تمرکز بر نقاط اساسی صادر کند به نحوی که عدم جواز تسلط بر اراضی دیگری با استفاده از زور را تضمین کند. 

 بنا به گزارش وبگاه خبری الشروق مصر، عمرو موسی افزود طرح عربی برای حل مسأله فلسطین هم اکنون بهترین گزینه است. 

 موسی که در کنفرانس برگزار شده توسط موسسه یاسر عرفات تحت عنوان انجام استقلال ملی و حاکمیت: راهبرد مطلوب در قاهره صحبت می کرد، افزود: درست نیست که مسأله فلسطین را به هر دولتی دیگری ارجاع دهیم در حالی که خودمان 99 درصد از برگ های حل آن را در اختیار داریم. 

 عمرو موسی تاکید کرد که تا مسأله فلسطین به صورت مثبت حل نشود، خاورمیانه نیز رنگ آرامش نخواهد دید زیرا این مسأله مرتبط با امنیت عربی و منطقه ای است. 

 اردن به نمایندگی از فلسطین و مجموعه کشورهای عربی، چهارشنبه شب (26 آذر) رسما طرح پایان اشغالگری اسرائیل تا سال 2017 را به شورای امنیت ارائه داد ( + ) اما این طرح با فشار آمریکا رأی نیاورد. 

 انتهای پیام/ص",8
"خیز واشنگتن برای محکم کاری در تاشکند/پیام هایی که جای تأمل دارد 
 به گزارش خبرنگار دفترمنطقه ای خبرگزاری فارس به نقل از سایت اکسپرت ، تبریک باراک اوباما رئیس جمهور آمریکا به همتای ازبک خود به مناسبت سال نو مسیحی، ذهن کارشناسان و تحلیلگران سیاسی روسیه را به خود مشغول کرده است. 

 در این متن تبریک جمله ای را اوباما اظهار داشته که بیش از همه مورد توجه تحلیلگران قرار گرفته و آن جمله عبارت است از: 

 امیدوارم در سال 2015 شاهد تقویت و تحکیم روابط ازبکستان و امریکا باشیم و با همکاری یکدیگر دنیایی با ثبات و امن را ایجاد کنیم 

 با این جمله آمریکا تقریبا جای پای خود را در ازبکستان محکم کرده که از نظر تئوری این گام آمریکا طبیعی است. اولا با خروج نیروهای نظامی آمریکا و ناتو از افغانستان حضور آمریکا در منطقه صفر خواهد بود، منطقه ای که از نظر مسیرهای تجاری و منابع انرژی و موقعیت استراتژیک از اهمیت ویژه ای برای آمریکا برخوردار است. 

 ثانیا برای آمریکا بسیار مهم است که این منطقه را از نظر نفوذ چین در جاده بزرگ ابریشم کنترل نماید زیرا چین از طریق خشکی و از طریق این جاده خواهد توانست پتانسیل تجارت خود را به اروپا افزایش دهد در صورتی که از مسیر آب نمی تواند مانع ناوگانهای آمریکایی و یا هر ناوگان خارجی دیگر شود. 

 ثالثا موقعیت روسیه در منطقه برای آمریکا بسیار مهم است. 

 با در نظر گرفتن این عوامل، ازبکستان تنها نامزد بالقوه محکم کردن جای پای آمریکا در منطقه آسیای مرکزی است. در حال حاضر قزاقستان اتحادیه اوراسیا را پذیرفته و قرقیزستان درحال پیوستن به این اتحادیه است. ترکمنستان هرگز راضی به این گونه توافقات وارد نمی شود و قربانقلی بردی محمداف رئیس جمهور ترکمنستان مایل است براساس خط مشی سیاسی خود براحتی و آرامش گاز خود را به چین منتقل کند و اصولا دوست ندارد وارد بازی های سیاسی شود. 

 تاجیکستان هم علیرغم همه اقدامات امامعلی رحمان ، بیش از حد از نقطه نظر امنیتی به مسکو وابسته است ضمن اینکه تلاش می کند یک رابطه استراتژیک با ایران برقرار کند. در نتیجه اتحاد با آمریکا روابط این کشور را با روسیه و ایران به مخاطره خواهد افکند. 

 در عین حال با بررسی موقعیت، متوجه خواهیم شد که ایده اتحاد آمریکا با ازبکستان هم خیلی با واقعیت منطبق نبوده و می تواند مسائل بحث انگیزی را بدنبال داشته باشد. 

 قبل از هر چیز مطبوعات آمریکا در رابطه با تاشکند همیشه نظرات منفی از سوء استفاده های مالی خانواده کریم اف تا کار اجباری کودکان و حتی دبستانی ها در مزارع پنبه در ازبکستان منعکس می کنند. 

 به هر حال در آمریکا نظر جمهوری خواهان در رابطه با ازبکستان موضوعی است که نه به خاطر مسائل اخلاقی، بلکه بهانه ای برای انتقاد و زیر سوال بردن اوباما رئیس جمهور این کشور می باشد. 

 مانع دیگر در روابط این 2 کشور بی اعتمادی ازبکستان به آمریکا می باشد، ازبکستان نیاز به ضمانت امنیت دارد نه تنها برای شخص رئیس جمهور بلکه برای نخبگان سیاسی این کشور و تضمین حداقل برای مانع دخالت نیروی سوم در زمان تهدید ازبکستان از طرف نیروهای اسلامی چه درامور داخلی و چه در سیاست خارجی این کشور است. 

 به هر حال در این رابطه نامزد قابل اعتماد روسیه است و نه آمریکا، روسیه در سال 2008 در اوستیا و در سال 2014 در دون باس اوکراین و همچنین در سوریه نشان داده که متحدین خود را رها نخواهد کرد و تا پایان از آنها حمایت می کند. 

 ازبکستان این اعتماد را به آمریکا ندارد زیرا در موقع انقلاب مصر به شدت نگران کشور خودش بود. این سناریو همانطور انتظار می رفت که در ازبکستان نیز تکرار شود. 

 به همین دلیل هیچ تضمینی نیست که در ازبکستان همین سناریو تکرار شود و آمریکا از کریم اف و جانشینان وی حمایت نکند. 

 تحلیلگران معتقدند در چنین موقعیتی فقط یک اشتباه ممکن است صورت مسئله را عوض کند و آن هم موافقت ازبکستان مبنی بر اجازه حضور پایگاه نظامی آمریکا در قلمرو کشورش، صرفا به خاطر جلب اعتماد آمریکا است که آن هم بدون شک باعث وخامت روابط تاشکند و مسکو خواهد شد. 

 مسکو در اوایل سال 2000 به ازبکستان این اجازه را داد که آمریکا در پایگاه خان آباد این جمهوری حضور نظامی داشته باشد، ولادیمیر پوتین تاکنون هم ابراز داشته است که با حضور پایگاه نظامی آمریکا در هر یک از جمهوری های آسیای مرکزی مخالفتی ندارد مادامی که حضور آنان صرفا در مخالفت و مبارزه با تروریسم باشد. این شرط حضور پایگاه نظامی آمریکا در منطقه از نگاه پوتین است. 

 بدین ترتیب اگر موضوع غیر منتظره ای پیش نیاید مثلا حمایت مسکو از دوشنبه در جریان اختلافات تاشکند- دوشنبه، بیان اوباما یک بیان دیپلماتیک تلقی می شود. 

 اسلام کریم اف در حال حاضر تمایلی به ماجراجویی ندارد بنابراین هیچ اتحادی را بین آمریکا و ازبکستان نمی توان انتظار داشت و حضور پایگاه نظامی آمریکا در قلمرو ازبکستان هم منوط به توافق چین و روسیه است ولی این بدان معنا نیست که ازبکستان هیچ گونه روابطی با آمریکا نداشته باشد. 

 رئیس جمهور ازبکستان روابط خود را بر اساس منافع استراتژیک با سیاست چندجانبه با روسیه و چین، اتحادیه اروپاو آمریکا ادامه خواهد داد. 

 همچنین قزاقستان نشان داد که این نوع سیاست بهترین روش در جهت منافع ملی کشور است. 

 انتهای پیام/",8
یزد کم باران ترین استان کشور/ تکمیل زنجیره خشکسالی به گزارش ایرنا ، استان یزد که از نظر اقلیمی خشک و کویری است و 90 درصد نزولات جوی آن تبخیر می شود در سالهای اخیر با معضل بی آبی دست و پنجه نرم می کند. <br/> بارش های اندک در سال های اخیر و بویژه سال ابی جاری نیز مزید بر علت شده و زنجیره کم آبی که به گفته بسیاری از کارشناسان به سمت بی آبی در حرکت بوده را تکمیل کرده است. <br/> بارش های ناچیز اخیر نیز باتوجه به شرایط خشکی که بر خاک استان حاکم بوده نتوانست مرهمی بر زخم کهنه خشکسالی در استان یزد باشد. <br/> چند سالی است که زنگ خطر بی آبی در این استان کویری به صدا در آمده و با وجود آنکه در سالجاری با توجه به بارش بهاری این تصور را در میان افکار عمومی بوجود آورده که امسال در استان مشکل خشکسالی نخواهیم داشت اما این خطه از لحاظ کاهش بارندگی در رتبه نخست قرار گرفته و این به صدا در آمدن زنگ هشدار در استان است. <br/> در شرایط طبیعی، بارندگی موثر و مفید برای سفره های زیر زمینی آب در ماههای آذر تا بهمن صورت می گیرد اما متاسفانه در استان یزد شاهد بارندگی خوبی در این ماهها نبودیم و بیشترین بارندگی های استان مربوط به ماههای دیگر بود که برای آبهای زیر زمینی مفید نیست. <br/> *** یزد دارنده رتبه نخست در کاهش بارندگی <br/> مدیرکل مدیریت بحران استانداری یزد گفت: براساس آمار رسمی سازمان هواشناسی کشور یزد از نظر خشکسالی در رتبه نخست کشور قرار دارد. <br/> محمدحسین امامی افزود: همچنین این استان از لحاظ میزان بارندگی در کشور در پایین ترین رتبه قرار دارد ، امسال استان از لحاظ بارندگی در وضعیت خوبی قرار ندارد و در یک وضعیت حاد و ویژه قرار داریم. <br/> امامی با بیان اینکه این استان طی 16 ساله گذشته بصورت دائم با خشکسالی دست و پنجه نرم کرده است گفت: اما امسال براساس آمار ارئه شده ، وضعیت حادتر خواهد بود. <br/> مدیرکل مدیریت بحران استانداری یزد با اشاره به کاهش 53 درصد بارندگی در استان تصریح کرد: کاهش بارندگی های امسال استان در 40 و 50 سال اخیر بی سابقه و بی نظیر بوده و تبعات ان گربیانگیر استان خواهد شد. <br/> وی اضافه کرد: اگر چه در تامین آب آشامیدنی در سال های قبل مشکل داشتیم اما شاید امسال حادتر شود، وضعیت قنات و چاههای استان برای تامین آب آشامیدنی بویژه در حوزه شیرکوه در شهرستانهای تفت و مهریز قطعا با مشکلات بیشتری روبرو خواهد شد. <br/> مدیرکل مدیریت بحران استانداری یزد با اشاره به بارندگی فروردین یاد آور شد: این بارش مقطعی بود و اثر بخش نبوده است و در بخشی زیادی از استان اصلا بارندگی نبوده است. <br/> ***فصل گرمی در سالجاری پیش رو خواهیم داشت <br/> مدیرکل هواشناسی استان یزد گفت: براساس پیش بینی مرکز ملی سازمان هواشناسی کشور به علت کاهش باران، تابستان گرمی را پیش رو خواهیم داشت. <br/> لقمان عمادی با اشاره به وضعیت بارندگی استان در سال جاری آبی افزود: از اول مهر تاکنون میانگین بارندگی استان حدود 49 درصد کاهش داشته است. <br/> وی همچنین از کاهش 30 درصد بارندگی در ارتفاعات استان خبر داد و تصریح کرد: در حالیکه می بایست تاکنون 103 میلی متر بارندگی داشته باشیم اما این رقم 53 میلی متر است. <br/> عمادی افزود: از حدود سال 84 تاکنون شرایط بارش در این خطه کمتر از شرایط نرمال است. <br/> این مسئول با بیان اینکه در 20 سال گذشته شیب ما در روند تغییرات درصد بارشی استان به نسبت میانگین منفی بوده است خاطر نشان کرد: نسبت به مدت مشابه بلند مدت امسال 49 درصد، نسبت به سال قبل 48 درصد و نسبت به میانگین یک سال آبی 53 درصد با کاهش بارش در استان روبرو بودیم. <br/> ***کاهش 38.1 درصدی بارش باران در استان یزد <br/> مدیر عامل شرکت آب منطقه ای یزد از کاهش 38.1 درصدی بارش باران در سال آبی جاری این استان در مقایسه با مدت مشابه سال آبی گذشته خبر داد. <br/> حسین غفوری به اهمیت آب انتقالی به استان اشاره کرد و گفت: اگر در انتقال این آب به هر دلیلی خللی ایجاد شود استان یزد با مشکل بی آبی روبرو می شود زیرا حیات استان به همین آب انتقالی بستگی دارد. <br/> وی یزد را کم باران ترین استان کشور در سال ابی جاری معرفی و خاطرنشان کرد: شهر یزد با 17میلیمتر، کمترین میزان بارندگی در سطح استان را دارد که عمق خشکسالی را نشان می دهد. <br/> مدیرعامل شرکت آب منطقه ای یزد اضافه کرد: درگذشته آب آشامیدنی و بهداشتی در روستاها از طریق چاه ها تامین می شد اما متاسفانه اکنون چاه ها دیگر جوابگو نیست و باید به فکر انتقال آب به این روستاها باشیم. <br/> وی افزود: برای برون رفت از بحران، راههایی که وجود دارد همه به صرفه جویی در مصرف در بخشهای کشاورزی ، صنعت، آشامیدنی و بهداشت ختم می شود. <br/> *** خسارت خشکسالی قابل جبران نیست <br/> رئیس سازمان جهاد کشاورزی یزد با بیان اینکه خشکسالی در 16 سال اخیر خسارت زیادی بر این استان وارد کرده است گفت: بیشترین اثرگذاری در قنوات بوده که بیشترین آن مربوط به شهرستانهای تفت و مهریز است. <br/> سجادی پور مجموع خسارت وارد شده به بخش کشاورزی در سال 93 را یکهزار و 420 میلیارد تومان بیان کرد و افزود: از این رقم 699 میلیارد تومان مربوط به خشکسالی بوده است. <br/> وی اضافه کرد: همچنین از مجموع خسارتها 49 درصد مربوط به خشکسالی ، 30 درصد گرمازدگی و مابقی مربوط به سایر عوامل مانند سرمازدگی است. <br/> سجادی پور تصریح کرد: در دوسال اخیر علاوه بر سرمازدگی، گرمازدگی در فصل تابستان و بهار خسارت زیادی را به بخش کشاورزی وارد نموده است. <br/> وی در ادامه تعداد قنوات استان را سه هزار رشته بیان کرد و گفت: 18 تا 20 درصد آب کشاورزی از طریق قنوات تامین می شود اما با خشکسالی بسیاری از قنوات خشک شده است. <br/> وی در ادامه از خسارت یکهزار و 900 میلیارد ریالی سرما زدگی بهاره به باغهای این استان در سالجاری خبر داد و گفت: این رقم برآورد اولیه بوده و بطور قطع خسارت وارده بیش از این است. <br/> سجادی پور افزود: این سرمازدگی از 26 اسفند ماه سال گذشته تا 13 فروردین ماه امسال برآورد شده و با توجه به سرمای هوا در هفته بعد احتمال دارد باز هم شاهد سرمازدگی بیشتری در باغ های میوه باشیم. <br/> وی ارزش ریالی میزان خسارت سرمازدگی بهاره در درختان میوه این استان را بیش از یکهزار و 900 میلیارد ریال عنوان کرد و گفت: درصد خسارت دیدگی بستگی به نوع محصولات دارد. <br/> این مسئول با بیان اینکه بارش های بهاری همچون باران شدید و سرمازدگی باعث شد تا بیشترین خسارات وارد شده در شهرستان های مهریز ، ابرکوه و خاتم باشد تصریح کرد: محصولات باغی چون زردآلو، پسته، بادام و گردو دچار سرمازدگی شده اند. <br/> رئیس سازمان جهاد کشاورزی استان یزد افزود: در بخش زراعی هم 9 هزار و 800 هکتار از محصول گندم، جو و کلزا در اکثر شهرستان های استان دچار خسارت بشوند. <br/> وی با اشاره به دغدغه مردم نسبت به محصول زردآلو ، بادام و گردو استان گفت: میزان خسارت سرمازدگی بهاره به محصول زردآلوی استان60 درصد معادل 900 هکتار می باشد و در محصول بادام با خسارتی حدود 74 درصد مواجه بودیم که 1300 هکتار را در بر می گیرد . <br/> سجادی پور اضافه کرد: از یکهزار و 440 هکتار باغهای این استان مربوط به کشت گردو است، تنها حدود 5 درصد از این باغات متحمل خسارت سرمازدگی شده اند که امیدواریم میزان خسارت در روزهای آتی افزایش پیدا نکند. <br/> وی خسارت باغات پسته را هم قابل توجه خواند و گفت: 23 درصد باغهای پسته استان که حدود 10 هزار هکتار می شود هم دچار خسارت سرمازدگی شده اند. <br/> رئیس سازمان جهادکشاورزی استان یزد ادامه داد: با وجود هشدارهای اداره کل هواشناسی و سازمان جهادکشاورزی استان متأسفانه به علت برودت ناگهانی هوا خسارت قابل توجهی به باغداران استان وارد آمد که امیدواریم در جبران آن تلاش و همت مضاعفی را انجام دهیم. <br/> وی گفت: در این زمینه قرار است بخشی از این خسارت با پرداخت تسهیلات حمایتی جبران شود و بخشی نیز از طریق صندوق بیمه کشاورزان جبران می شود. <br/> ***بارانی موثر است که روان آب داشته باشد <br/> رییس گروه مطالعات آبهای سطحی دفتر مطالعات پایه منابع آب شرکت سهامی آب منطقه ای یزد هم با اشاره به 53 میلی متر بارندگی استان در سالجاری گفت: این میزان در مدت مشابه سال قبل از ان 84.6 میلی متر بوده است که 38 درصد کاهش دارد. <br/> محمدرضا عارف افزود: طبق آمار موجود، بارندگی در سال آبی جاری نسبت به مدت مشابه سال قبل و میانگین دوره آماری در تمام شهرستان های استان کاهش نشان می دهد. <br/> و بیشترین بارندگی در منشاد و کمترین در ایستگاه محمد آباد است. <br/> وی میزان روان آبهای در سالجاری 2.7 میلیون متر مکعب در سالجاری بیان و اظهار کرد: این رقم 98 درصد نسبت به میانگین کاهش داشته است. <br/> عارف، توزیع زمانی بارش و نوع بارش را خیلی مهم خواند و تصریح کرد: بارش زمستانه و ذخیره برفی ارتفاعات می تواند شاخص های خوبی برای آب باشد. <br/> رییس گروه مطالعات آبهای سطحی دفتر مطالعات پایه منابع آب شرکت سهامی آب منطقه ای یزد اظهار کرد :بارانی موثر است که روان آب داشته باشد. <br/> *** <br/> مدیر عامل شرکت آب و فاضلاب استان یزد هم گفت: خشکسالی قریب دو دهه است که گریبانگیر استان شده و پیامدهای آن یکی پس از دیگری خود را آشکار می سازد. <br/> محمدرضا اسلامی افزود: بیش از 20 حلقه چاه در شهرهای مختلف استان با افت شدید روبرو شده اند. <br/> وی با بیان اینکه بسیاری چاههای مربوط به این شرکت با افت کمی نیز مواجه شده اند تصریح کرد: این مشکل در شهرهای یزد ، اردکان ، تفت ، مهریز، بافق و میبد جدی است و بیش از 90 درصد جمعیت زیر پوشش این شرکت در این شهرها سکونت دارند. <br/> اسلامی افزود: اگر شهرهای یاد شده از آب انتقالی بهره مند نبودند بدون شک نمی توانستیم از منابع محلی آب انها را تامین کرد. <br/> وی اظهار کرد: حدود 18 درصدمعادل 17 میلیون متر مکعب از آب تولیدی این شرکت در تابستانها در کولرهای آبی تبخیر می شود و سرانه مصرف به شدت افزایش می یابد. <br/> مدیر عامل شرکت آب و فاضلاب استان یزد سرانه مصرف آب استان را در هر شبانه روز 300 لیتر بیان کرد و گفت: در حالیکه مصرف استاندارد 150 لیتر است. <br/> وی تعداد حلقه چاههای حفرو جابجا شده در بازه زمانی سالهای 87 تا 94 را 84 مورد بیان کرد و افزود: همچنین 52 حلقه چاه از مدار خارج شدند. <br/> شرایط خشکسالی در سال های گذشته و بارش های بسیار اندک در استان کویری یزد، لزوم برنامه ریزی مدون و مستمر از سوی مسئولان در این حوزه استان را ضروری می می سازد. <br/> 8068/2088,1
"فشار انتخاباتی در تاجیکستان 
 حزب اصلی اسلامی تاجیکستان اعلام کرده پیش از انتخابات پارلمانی اول مارس 2015 به شدت مورد سرکوب و تحت فشار دولت است.به گزارش خبرگزاری فرانسه، تاجیکستان از سال 1992 تحت رهبری امامعلی رحمانف و حزب ملی دموکراتیک تاجیکستان است و انتظار می رود که همین حزب پیروز این انتخابات باشد. رهبر حزب رنسانس اسلامی تاجیکستان که تنها حزب اپوزیسیون بر مبنای مذهب قانونی در این کشور آسیای مرکزی است گفت: دولت دوشنبه فشارها بر 42 هزار عضو این حزب را پیش از انتخابات پارلمانی اول مارس افزایش داده است. در این انتخابات برای پارلمان و شورای شهر، هشت حزب به رقابت می پردازند. حزب رنسانس اسلامی تاجیکستان در حال حاضر تنها دو کرسی از پارلمان 63 کرسی این کشور را در اختیار دارد. بیش از نیمی از 160 کاندیدای حزب اجازه نیافتند که برای این انتخابات پارلمانی ثبت نام کنند و تنها 196 کاندیدا از 720 کاندیدا برای انتخابات شورای شهر تایید صلاحیت شدند.",8
"درگیری پلیس اتریش با معترضان به راست گرایان افراطی در وین 
 به گزارش گروه بین الملل خبرگزاری فارس ، در پی برگزاری تظاهرات شب گذشته علیه افراط گرایی در اتریش، معترضان و نیروهای پلیس با هم درگیر شدند.پلیس اتریس همچنین از دستگیری ده ها نفر خبر داده است. 

 خبرگزاری رویترز نوشت که از میان 5 هزار معترض که در خیابان های وین حاضر شده بودند، پلیس دستگیری 38 نفر را تائید کرده است. این تظاهرات علیه نشستی سالانه در قصر هوف بورگ صورت گرفت که میزبان حزب راست گرای افراطی آزادی بود. 

 شرکت کنندگان در این تظاهرات پلاکاردهایی را با خود حمل می کردند که بر روی آنها نوشته شده بود: نازی ها از کشور بیرون بروید و مسلمانان و مهاجران در کشور پذیرفته می شوند 

 انتهای پیام/م",8
"معترضان پاراگوئه ای گذرگاه های مرزی این کشور را بستند 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، کارگران مرزی پاراگوئه روز گذشته با بستن گذرگاه های مرزی این کشور با برزیل و آرژانتین از جمله پل دوستی، فالکن و السا و شهر استه و به تعلیق درآوردن تمامی سرویس های منطقه اعتصاب و اعتراض خود را به قوانین جدید دولت اوراسیو کارتس رئیس جمهور پاراگوئه اعلام کردند. 

 دولت مرکزی پاراگوئه چندین سال است که سعی دارد قاچاق کنترل نشده و نهادینه در بازار این کشور را که مستقیما بر روی اقتصاد پاراگوئه نیز تأثیرگذار است کنترل کند. 

 دولت در این راستا با اختصاص دادن میزان 150 دلار آمریکایی برای خرید محصولاتی مشخص باعث تصویب قانونی تحت عنوان IM 06 شد که طی آن شرایط جدیدی را به منظور واردات کمتر ایجاد کرد. 

 بر اساس این قانون 2500 دلار برای خرید مشخص شده و افرادی که در این خرید و فروش و معاملات نقش دارند با ثبت نام خود در لیست مالیات دهندگان موظف به پرداخت مالیات به دولت می باشند. 

 الیسا بیالبا نماینده این صنف و رهبر گروهی از اعتصاب کنندگان در این رابطه اعلام کرد: واردکنندگان کوچک توانایی پرداخت این مالیات را به دولت ندارند به همین دلیل خواستار مذاکره با مقامات کشور شدند ولی هنوز پاسخی را در این مورد دریافت نکرده اند. 

 بیالبا در ادامه تأکید کرد که ما تنها گروه کارگران مرزی هستیم که می خواهیم مالیات خود را بپردازیم ولی براساس سیستم و قوانینی دیگر. 

 وی همچنین بیان کرد که از این پس نمی توان براساس شرایط موجود در گمرک عمل کرد. 

 بیالبا در اشاره به مقررات فعلی از سوی دولت تصریح کرد: دولت همانند واردکنندگان بزرگ با ما رفتار کرده و مواردی که در حال حاضر خواستار اجرای آن است را تنها یک شرکت وارداتی بزرگ می تواند انجام دهد، دولت موارد کمی را از ما نمی خواهد که ما قادر به انجام آن باشیم. 

 وی در پایان سخنانش متأسف شد که دولت تنها در زمانی که به انتخابات نزدیک است نگران مردم عادی بوده و پس از پیروزی اتمام آن تمامی مردم را به حال خود رها می کند. 

 گروه اعتصاب کنندگان در این مورد تأکید کردند که تا زمان صدور مجوزی رسمی به منظور برگزاری مذاکراتی بین کارگران و مقامات دولتی و همچنین عدم تصویب قانونی دیگر تا اتمام این مذاکرات به اعتصاب خود پایان نخواهند داد. 

 این نخستین مرتبه نیست که گروهی از واردکنندگان جزئی پاراگوئه در اعتراض به قوانین دولتی با بستن گذرگاه های کشور دست به اعتراض می زنند. 

 با وجود این هنوز راه حل مشخصی در این رابطه به دست نیامده است. 

 انتهای پیام/",8
"وزیرخارجه بلاروس: تحولات اوکراین را دنبال می کنیم 
 به گزارش ایسنا، ولادیمیر ماکی، وزیر امور خارجه بلاروس اعلام کرد: امیدواری محتاطانه ما براساس این است که ابعاد مختلف توافق مینسک که در حال اجراست ارزیابی شده است. 

 وی همچنین خاطرنشان کرد که با مواضع آنگلا مرکل، صدر اعظم آلمان درخصوص وضعیت اوکراین موافق است. 

 وزیر امور خارجه بلاروس گفت: مینسک آماده است تا همچنان مذاکرات در هر چارچوبی با هدف حل و فصل بحران اوکراین پیگیری شود. 

 رهبران اوکراین، روسیه، آلمان و فرانسه روز پنجشنبه در نشستی در مینسک گردهم آمدند و در این نشست توافقی را برای برقراری آتش بس و حل بحران اوکراین امضا کردند. 

 اخبار بین الملل - ایسنا",8
"باید به دولت و ارتش لیبی برای مقابله با تروریسم کمک کنیم 
 به گزارش خبرنگار بین الملل خبرگزاری موج، رمطان لعماره، وزیر خارجه الجزایر در کنفرانس خبری مشترک با برت کوندرز، همتای هلندی خود در الجزیره اعلام کرد: الجزایر در حال رایزنی با شماری از کشورها درباره ارزیابی توان گروهک داعش در لیبی است تا تهدیدات این گروه به خارج از مرزهای این کشور سرایت نکند. 
 وی با ابراز نگرانی درباره تهدیدات داعش در لیبی و کشورهای همسایه، افزود: باید از طریق حمایت از ارتش و نهادهای دولتی در لیبی با تروریست ها در این کشور مقابله شود.",8
"رویترز: جمهوریخواهان درصدد تصویب طرح خط لوله نفت کانادا-آمریکا و مانع شدن از تغییر سیاستها در قبال کوبا و مهاجرت هستند 
 به گزارش گروه بین الملل خبرگزاری فارس ، یک خبرگزاری غربی از طرح های جمهوریخواهان برای مخالفت با سیاستهای اوباما در قبال مسائل اقتصادی، اجتماعی و سیاست خارجی تاکید کرد. 

 رویترز در گزارش روز یکشنبه خود نوشت: جمهوریخواهان که طی هفته جاری کنترل کامل کنگره آمریکا را بدست می گیرند، آنها دستور کار تصویب طرح خط لوله اکس ال(کانادا) و به عقب راندن سیاستهای اوباما در قبال کوبا و مهاجرت را دارند .",8
"هشدار آمریکا به اتباع خود در اندونزی 
 به گزارش خبرگزاری مهر به نقل از رویترز، سفارت آمریکا در جاکارتا با صدور بیانیه ای درباره احتمال حملات تروریستی به اتباع این کشور در اندونزی هشدار داد. 

 در این بیانیه ضمن درخواست از اتباع آمریکایی مبنی بر حفظ هوشیاری خود آمده است: سفارت آمریکا از تهدیدی احتمالی علیه هتل ها و بانک های وابسته به آمریکا در سورابایا، اندونزی مطلع شده است. 

 مقامات اندونزی در عین حال در ماه های اخیر درباره تلاش صدها شهروند این کشور برای سفر به سوریه و عراق برای پیوستن به گروه تروریستی داعش ابراز نگرانی کرده اند.",8
"اسرائیل به تجاوزگری ها و نقض حقوق ملت فلسطین ادامه می دهد 
 به گزارش خبرنگار بین الملل خبرگزاری موج، وزارت خارجه فلسطین اقدام ارتش رژیم صهیونیستی را در باز کردن درهای حوضچه های آبی در شرق وادی غزه به سوی اراضی فلسطینی را محکوم کرد. 
 این اقدام اسرائیل باعث غرق شدن ده ها منزل فلسطینیان و آواره شدن سکنه آن شد. همچنین جاری شدن این سیلاب چادر های آوارگان فلسطینی را زیر آب برد. 
 وزارت خارجه فلسطین تاکید کرد: این اقدام اسرائیل در ادامه تجاوزگری ها و محاصره تحمیلی اسرائیل علیه فلسطینیان در نوار غزه بوده که جنایت علیه بشریت و بی توجهی به قوانین بین المللی به ویژه حقوق بشردوستانه بین المللی است.",8
"پیروزی مخالفان دولت کرواسی 
 اپوزیسیون کرواسی پیروزی خود در انتخابات ریاست جمهوری را جشن می گیرد. کولیندا گرابار کیتاروویچ 46 ساله، نامزد محافظه کار حزب مخالف اتحادیه دمکراتیک کرواسی (HDZ) بر خلاف انتظارها روز یکشنبه پیروزی را در انتخابات ریاست جمهوری این کشور از آن خود کرد. 

 او که پیش از این وزیر خارجه کرواسی بود توانست در دور دوم انتخابات بر رقیب خود ایوو جوسیپوویچ، رئیس جمهور کنونی کشور پیشی گرفته و 4/ 50 درصد از آرا را از آن خود کند.این نتیجه را کمیسیون انتخابات پس از شمارش 7/ 99 درصد از آرا در زاگرب اعلام کرد. ایوو جوسیپوویچ 57 ساله، نامزد سوسیال دمکرات های حاکم توانست 6/ 49 درصد از آرا را تصاحب کند. 

 کولیندا گرابار کیتاروویچ که نخستین زنی است که در کرواسی به ریاست جمهوری دست یافته، مشعوف از پیروزی غیر قابل انتظار گفت، قصد دارد کرواسی را به یکی از توسعه یافته ترین کشورهای اروپا و جهان تبدیل کند . 

 رئیس جمهور در کرواسی که تازه ترین عضو اتحادیه اروپاست تنها نقشی تشریفاتی دارد و وظایف عمده بیشتر بر عهده نخست وزیر است. 

 سیاستمداران ارشد حزب اتحادیه دمکراتیک کرواسی در حالی که پیروزی حزب خود را جشن می گرفتند گفتند، این حزب در نظر دارد از پیروزی کاندیدای خود برای تغییر دولت در انتخابات پارلمانی که قرار است تا پایان سال برگزار شود استفاده کند. با این همه زوران میلانوویچ، رهبر سوسیال دمکرات ها و نخست وزیر کرواسی در مورد بازگشت محافظه کاران اتحادیه دمکراتیک کرواسی به قدرت هشدار داد. او این حزب را سازمانی جنایت کار نامید و سیاستمداران آن را فاسد خواند و گفت: ما یگانه دیوار محافظتی علیه بازگشت این گروه جنایت کاریم . حزب اتحادیه دمکراتیک کرواسی که پیش از این برای سال های متمادی در رأس قدرت بود پیشینه ای از دست داشتن در موارد متعددی از فساد از خود بر جا گذاشته است.ایوو سانادر، رهبر سابق این حزب و نخست وزیر پیشین کرواسی در حال گذراندن مجازات 10 سال زندان خود به اتهام دست داشتن در فساد مالی است. 

 میزان بیکاری در کرواسی که در ژوئیه 2013 تازه ترین عضو اتحادیه اروپا شد، نزدیک به 20 درصد است. رئیس جمهور کرواسی در سیاست خارجی نفوذ دارد و فرمانده کل قواست اما اداره کشور عمدتا در دست نخست وزیر است.",8
"فابیوس: مبارزه با بوکوحرام باید تحت حمایت مؤثر و پشتیبانی جامعه بین الملل قرار گیرد 
 به گزارش گروه بین الملل خبرگزاری فارس ، وزیر امور خارجه فرانسه در جریان سفر خود به آفریقای مرکزی، بر لزوم حمایت و پشتیبانی مؤثر جامعه بین الملل از مبارزه با گروه تروریستی بوکوحرام تأکید کرد. 

 به نوشته روزنامه فرانسوی فیگارو ، لوران فابیوس وزیر امور خارجه فرانسه که از روز شنبه سفر خود به آفریقای مرکزی بمنظور اعلام همبستگی فرانسه با مستعمره های سابق این کشور را آغاز کرده، دیروز یکشنبه در جریان سفر به شهر نیامی پایتخت نیجر در اظهاراتی اعلام کرد: نیجر به عنوان خانه بوکوحرام باید به طور کامل وارد مبارزه با تروریست ها شود. 

 وی طی کنفرانسی مطبوعاتی در پایتخت این کشور مکررا تأکید کرد: ضرورت دارد که نیجر به طور کامل وارد مبارزه با بوکوحرام شود چرا که این گروه در نیجر متولد شده است. 

 وزیر امور خارجه فرانسه همچنین پس از دیدار با رئیس جمهور نیجر ضمن استقبال از مواضع شجاعانه این کشور و متحدان آن کامرون و چاد در برابر حملات این گروه تروریستی افزود: تعهد نیجر در مبارزه با بوکوحرام نیازمند حمایت و پشتیبانی مؤثر جامعه بین الملل است. 

 وزیر امور خارجه فرانسه روز شنبه سفر خود به آفریقای مرکزی بمنظور اعلام همبستگی با مستعمره های سابق خود در مبارزه با گروه تروریستی بوکوحرام را آغاز کرد. 

 طبق اطلاعات و گزارش های منتشره، سفر رئیس جمهور فرانسه به این کشور آفریقایی با هدف اعلام حمایت بین المللی گسترده از این کشورها در عملیات های نظامی علیه تروریست ها و تأمین مالی این عملیات ها صورت می گیرد. 

 انتهای پیام/م",8
"کشور کوچک ، نگرانی بزرگ اروپا 
 به گزارش گروه بین الملل خبرگزاری تسنیم ، تاثیرگذاری و تاثیر پذیری متقابل ساختار مالی یونان و قبرس نسبت به یکدیگر، نگرانی مقامات ارشد منطقه یورو نسبت به تحولات اخیر در آتن را دوچندان ساخته است. 

 بر این اساس خروج یونان از منطقه یورو مترادف با خروج کشور کوچک قبرس نیز خواهد بود. یونان به عنوان اصلی ترین کشور حامی قبرس، نقش تعیین کننده در تصمیم قبرسی ها مبنی بر ماندن یا خروج از منطقه یورو خواهد داشت. از این رو پیروزی سیریزا در یونان و افزایش احتمال خروج آتن از منطقه یورو، به طور مستقیم نیکوزیا را نیز تحت تاثیر قرار خواهد داد. 

 در چنین شرایطی، نارضایتی برخی اعضای اولیه منطقه یورو مبنی بر عضویت قبرس در این منطقه اقتصادی بیش از پیش قابل درک است. برخی اعضای منطقه یورو در آن زمان بر این باور بودند که پیوستگی ساختار مالی دو کشور یونان و قبرس می تواند برای منطقه یورو دردسرساز شود. البته اکثر کشورهای عضو منطقه یورو این این پیوستگی به عنوان یک فرصت نام می بردند. در آن زمان هنوز بخری از بحران اقتصادی یونان و مباحث به وجود آمده پیرامون آن نبود. 

 هم اکنون با پیروزی حزب سیریزا، مولفه های خروج قبرس از منطقه یورو بیش از پیش کنار یکدیگر چیده شده است. در سال 2013 میلادی، قبرس سخت ترین دوران اقتصادی را سپری کرد. در آن زمان به واسطه افزایش بحران بانکی و اعتباری در قبرس، این کشور ناچار شد از بانک مرکزی اروپا و صندوق بین المللی پول تقاضای وام کند. با این حال تروییکای اروپایی( بانک مرکزی اروپا، کمیسیون اروپا و صندوق بین المللی پول) در اعطای این وام به شدت تاخیر کردند. 

 همین موضوع سبب افزایش شدید نرخ بیکاری و شاخصه های فقر در قبرس شد.اگرچه اوضاع اقتصادی قبرس هم اکنون نسبت به سال 2013 میلادی بهتر است، اما هنوز نشانه های بحران اقتصادی به صورتی گسترده در این کشور کوچک اروپایی مشاهده می شود. در صورتی که صنعت توریسم قبرس تحت تاثیر بحران اقتصادی اروپا تنزل یابد، شاخصه های بحران اقتصادی در این کشور بیش از پیش تقویت خواهد شد. بسیاری از اقتصاددانان احتمال بازگشت قبرس به فضای بحرانی سال 2013 میلادی را محتمل می دانند. 

 هم اکنون یکی از اصلی ترین نگرانی های تحلیلگران اقتصادی در اروپا، خروج همزمان یونان و قبرس از منطقه یورو خواهد بود. هم اکنون مقامات اقتصادی و سیاسی نیکوزیا اتاق بحران تشکیل داده و در خصوص خروج از منطقه یورو ( در صورت خروج یونان از منطقه یورو ) رایزنی می کنند. 

 بنابر آنچه هفته نامه آلمانی اشپیگل نقل کرده است، کارشناسان اقتصادی یونان و قبرس اعلام کرده اند که که پس از خروج یونان از منطقه یورو، قبرس هم از منطقه یورو خارج می شود. در این صورت نیکوزیا نیز به مانند آتن بار دیگر از واحد پول خود استفاده خواهد کرد. در مقابل، سران کشورهای منطقه یورو نیز در صددند تا برای مواجهه با خروج احتمالی دو کشور عضو منطقه یورو راهی پیدا کنند. یکی از این راهکارها می تواند جایگزین کردن کشورهای جدید در منطقه یورو باشد. 

 این در حالیست که چنین راهکاری در عمل به معنای نجات یورو نیست! خروج هر یک از اعضای منطقه یورو از این حوزه، به معنای دفورمه شدن این منطقه اقتصادی خواهد بود.این موضوعی است که تحلیلگران اقتصادی و سیاسی اروپا بارها نسبت به آن تاکید کرده اند. از این رو سیاست جایگزینی اعضای یورو در عمل سیاستی کارآمد نخواهد بود. ضمن آنکه با فراهم شدن ساز و کارهای عینی خروج کشورهای عضو منطقه یورو از این حوزه، دیگر "" استحکام اولیه پیش بینی شده"" در زیرساختها و بنیانهای منطقه یورو به طور طبیعی زیر سوال خواهد رفت. 

 در این میان برخی تحلیلگران ، احتمال دیگری را در قبال قبرس مطرح می کنند. این احتمال، "" افزایش کمکهای مالی به قبرس"" از سوی اروپای واحد ، با هدف ماندن این کشور در منطقه یورو است. این در حالیست که قبرس هرگاه میان "" آتن"" و "" اروپای واحد"" بر سر دوراهی قرار رگفته است، دست به انتخاب گزینه شماره یک زده است. 

 قبرسی ها خود را در عمل متغیری وابسته به یونان می دانند و حتی عضویت آنها در منطقه یورو نیز به واسطه یونان صورت پذیرفته است. تمایل مقامات اقتصادی قبرسی نسبت به خروج از منطقه یورو (در صورت ترک منطقه یورو توسط یونان) نشان از همین پیوستگی و روابط متقابل دارد. بدیهی است که در این میان اعطای کمکهای مالی بیشتر منطقه یورو به نیکوزیا نمی تواند تضمنی بزرگ برای ماندن قبرس در این مجموعه باشد. 

 نکته مهم تر دیگر اینکه اساسا منطقه یورو و صندوق بین الملیل پول توان اعطای کمکهای مالی بیشتر به قبرس را به عنوان امتیاز اضافه بر سازمان نخواهند داشت. به عبارت بهتر، اصل فرضیه "" اعطای کمکهای بیشتر اروپا به قبرس"" با توجه به اوضاع اقتصادی فعلی اروپا مخدوش به نظر می رسد.برخی اقتصاددانان اروپایی که رویکرد واقع بینانه تری نسبت به اوضاع دارند، ترجیح می دهند در برهه حساس فعلی به فکر راهکارهایی برای دادن امتیازات کافی و اقناع کننده به دولت الکسیس تسپیراس در آتن برآیند تا متعاقب آن، بقای قبرس در منطقه یورو نیز تضمین شود. در چنین شرایطی، مقامات اروپای واحد سرنوشت یونان و قبرس در منطقه یورو را با نوعی نگرانی رصد می کنند. به نظر می رسد با توجه به رویکرد قاطعانه حزب سیریزا در برابر اصلاحات ریاضتی اروپا و کمکهای بین المللی، در آینده ای نزدیک این نگرانی بیشتر شود. 

 انتهای پیام/پ",8
"پرو هم فلسطین را به رسمیت شناخت 
 بعد از برزیل، آرژانتین، شیلی و بسیاری دیگر از کشورهای آمریکای لاتین این بار دولت پرو کشور مستقل فلسطین را به رسمیت شناخت. 

 به گزارش ایسنا، به نقل از خبرگزاری وفای فلسطین، خوزه آنتونیو گارسیا بلائونده، وزیر امور خارجه پرو گفت، دولت پرو، فلسطین را به عنوان یک کشور مستقل و آزاد به رسمیت می شناسد. 

 ویلیام برنز معاون وزیر امور خارجه آمریکا در دسامبر گذشته اعلام کرد که هنوز برای به رسمیت شناختن کشور فلسطین زود است. 

 رژیم صهیونیستی اعلام کرد که به رسمیت شناختن کشور فلسطین از سوی برزیل ، آرژانتین شیلی، اوروگوئه، بولیوی ، اکوادور و دیگر کشورهای آمریکای لاتین باعث از بین رفتن روند صلح خاورمیانه می شود. 

 خوزه آنتونیو گارسیا بلائونده، وزیر امور خارجه پرو هنوز اعلام نکرده است که دولت این کشور، کشور مستقل فلسطین را در مرزهای 1967 به رسمیت شناخته است یا خیر. 

 محمود عباس رئیس تشکیلات خودگردان فلسطین از این اقدام دولت پرو استقبال کرد.",8
"انفجار بمب مرکز کابل را لرزاند 
 به گزارش خبرنگار خبرگزاری فارس در کابل ، ساعتی پیش انفجاری مهیب، کابل را لرزاند و بر اساس گزارش های ابتدایی این انفجار در منطقه سینما پامیر مربوط حوزه اول امنیتی پلیس رخ داد. 

 تاکنون مقامات بلندپایه پلیس کابل در این خصوص اظهارنظر نکرده اند اما رئیس پلیس حوزه اول کابل این انفجار را تأیید و اظهار داشت: ساعتی پیش یک بمب مغناطیسی در نزدیکی سینمایی موسوم به سینما پامیر منفجر شد که در نتیجه آن 2 نفر زخمی شدند. 

 تاکنون مسئولیت این رویداد را فرد یا گروهی به عهده نگرفته است. 

 جزئیات بیشتر متعاقباً ارسال خواهد شد. 

 انتهای پیام/",8
"اسپانیا با خطر کمتری برای بازگشت افراط گرایان اسلامی مواجه است 
 به گزارش ایرنا، مورنس که روز پنجشنبه در جلسه غیررسمی وزیران دفاع اتحادیه اروپا که در ریگا پایتخت لتونی برگزارشد شرکت داشت ،پنجشنبه شب در مصاحبه با خبرگزاری افه اشاره نمود که اسپانیا نه تنها تاثیر پناهندگان را مورد تجزیه و تحلیل قرار داده بلکه همچنین تاثیر افرادی که از جنگ در کنار داعش به اسپانیا باز می گردند را مورد تجزیه و تحلیل قرار داده است. 

 وی خاطرنشان کردخطری که اسپانیا رابه دلیل این بازگشت ها تهدید می کند،همانند تهدیدها در کشورهایی نظیر فرانسه ، انگلیس ، آلمان و یا حتی ایتالیا نیست . 

 وزیر اسپانیایی اشاره کرد که میزان نگرانی دولت نسبت به امکان اینکه تروریست های مظنون از شمال آفریقا و از طریق شهر های اسپانیایی سئوتا و ملیا وارد خاک اسپانیا شوند ، افزایش نیافته است. 

 مورنس یادآور شد که افزون برآن، اسپانیا و مراکش توافقاتی را بین هم برای کنترل جریان مهاجران در هر دو مرز، دارند. 

 وی ادامه داد :یکی از مسائلی که در جلسه ریگا به آن پرداخته شد ، موضوع بی ثباتی رو به رشد لیبی بود و در این راستا ، اسپانیا پیشنهاد داد که اروپا به طور متحد و دست جمعی با تهدید ها و مشکلاتی که بحران لیبی می تواند ایجاد کند ، مبارزه کند. 

 وزیر دفاع افزود در کنار تروریسم بین المللی ، بحران اوکراین نیز بخش بزرگی از جلسه وزیران را به خود اختصاص داد.دراین مورد، مورنس، تسخیر شهر اوکراینی دبالتسوو از سوی جدایی طلبان حامی روسیه را نقض جدی توافقات به دست آمده هفته گذشته در مینسک قلمداد کرد. 

 مورنس گفت :پس از توافقات مینسک 2 ، ما آنچه که در حال رخ دادن در اوکراین است را با نگرانی می نگریم .ما معتقدیم که باید به توافقات عمل شود و نمی شود توافقات را ظرف دو روز زیرپا گذاشت. 

 به گفته مورنس ، در این اجلاس تقاضای 'پترو پوروشنکو' رئیس جمهوری اوکراین برای اعزام نیروهای صلح تحت مدیریت سازمان ملل برای نظارت بر آتش بس در شرق اوکراین ، مورد بررسی قرار نگرفت. 

 اروپام *5*491**1547",8
"اروپایی ها برسر تحریم روسیه اختلاف نظر دارند 
 شبکه تلویزیونی فرانس بیست و چهار گزارش داد اعضای اتحادیه اروپا بر سر تحریمِ روسیه اختلاف نظر دارند. 

 به گزارش واحد مرکزی خبر، این شبکه گزارش داد پس از حملات هوایی و درگیری های هفته گذشته در اوکراین، نشستی روزگذشته در بروکسل برگزار شد. کشورهای عضو اتحادیه اروپا در این نشست تصمیم گرفتند شمار افرادی را که به علت مشارکت در این جنگ مشمول تحریم ها می شوند، افزایش دهند. هم جدایی طلبان اوکراین و هم مقامات روسیه جزو تحریم ها هستند. در حالی که گفتگوهای جدیدِ صلح از این هفته در مینسک آغاز می شود، این اقدام اتحادیه اروپا به منزله افزایش فشارهاست. 

 پیه ر بنازه، خبرنگار رادیو بین المللی فرانسه در گزارشی برای فرانس بیست و چهار در این باره گفت: وزرای خارجه اتحادیه اروپا روزگذشته در نهایت موفق شدند با یکدیگر به توافق برسند و شمار افراد مشمول تحریم را افزایش دهند. اما این تحریم ها به نوعی تحریم های حداقلی به شمار می روند چون فقط شامل تحریم های سنتی همچون مسدود کردن دارایی ها و ممنوعیت صدور روادید هستند. برخی ها از مجازات اقتصادی سخن به میان آورده بودند. این دسته و به طور خاص همسایگان روسیه- از قبیل لیتوانی، لتونی و لهستان - خواهان اتخاذ تدابیری سخت علیه مسکو بودند. اما در مقابل گروهی از کشورها از جمله اتریش، اسلواکی و جمهوری چک به کارآمد بودن تحریم ها بدبین اند. وزیر خارجه جدید یونان نیز که از قبل با تحریم ها مخالفت کرده بود، اعلام کرد برای کاهش اختلاف میان اتحادیه اروپا و روسیه تلاش می کند اما در نهایت هر دو جبهه مخالفان و موافقان توانستند بر سر این تحریم ها به توافقی دست یابند.",8
"سارا شورد عمان را به مقصد آمریکا ترک کرد (+ تصاویر) 
 خطرناک ترین جاسوس رژیم صهیونیستی در نوار غزه بازداشت شده است. پایگاه امنیتی المجد نزدیک به جنبش مقاومت اسلامی فلسطین حماس از بازداشت خطرناک ترین جاسوس رژیم صهیونیستی ... 

 به گزارش عصرایران ، این سه آمریکایی یک سال پیش به اتهام ورود غیرمجاز به کشور از سمت کردستان عراق، بازداشت شدند. این افراد پس از مدتی به جاسوسی نیز متهم شدند . 

 شورد یک هفته پیش با میانجیگری پادشاه عمان و به شرط سپردن وثیقه آزاد شد . 
 سلطان قابوس پادشاه عمان وثیقه او را پرداخت و با اعزام هواپیمای اختصاصی به تهران، وی را به مسقط منتقل کرد . 

 شورد به همراه مادر و عمویش روز شنبه مسقط پایتخت عمان را به مقصد آمریکا ترک کرد . 

 سارا شورد قبل از ترک عمان به سمت آمریکا",8
"دولت جدید کوزوو از تشکیل نیروهای مسلح خبر داد 
 تاچی که اخیرا با ینس استولتنبرگ دبیر کل ناتو دیدار داشت امضای تفاهمنامه برای عضویت کوزوو در طرح مشارکت برای صلح در چارچوب پیمان ناتو را از اولویتهای دولت جدید کوزوو برشمرد. 

 تاچی که در دولت گذشته مقام نخست وزیری را بر عهده داشت گفت که وی در مقام وزیر امور خارجه به تماسهای خود با مقامهای ناتو ادامه می دهد و تلاش دارد که هر چه زودتر نیروهای امنیتی کوزوو به نیروهای مسلح تبدیل و کوزوو هر چه زودتر در طرح مشارکت برای صلح عضو شود. 

 وزیر امور خارجه کوزوو نیز در باره عضویت این منطقه در نهادهای بین المللی پس از دیدار با توربورن یاگلاند دبیرکل شورای اروپا پیشتر در جمع خبرنگاران گفت که پریشتینا در ماههای آنیده تصمیم دارد رسما روند عضویت در شورای اروپا را شروع کند. 

 وی همچنین در باره ادامه مذاکرات با صربستان در مورد عادی سازی روابط بلگراد و پریشتینا گفت که بزودی این مذاکرات ادامه خواهند یافت و کوزوو با این اقدام وظایف بین المللی خود را به پایان می برد. 

 هاشم تاچی نیز در اوایل ماه دسامبر امسال در مقام نخست وزیری گفته بود که کوزوو به پیشرفتهای خوبی دست یافته و انتظار می رود که بزودی به عضویت سازمان ملل در آید. 

 ایویتسا داچیچ وزیر امور خارجه صربستان در این رابطه تاکید کرد که صربستان از ائتلاف اروپایی و موضع خود مبنی بر اینکه کوزوو بخشی از صربستان است، نمی گذرد. 

 مساله تبدیل نیروهای امنیتی کوزوو به نیروهای مسلح برای صربستان که کوزوو را بخشی از سرزمین خود می داند غیر قابل قبول است و تشکیل نیروهای مسلح کوزوو در صحنه سیاسی بلگراد با مخالفت شدیدی مواجه شده است. 

 براتیسلاو گاشیچ وزیر دفاع صربستان در این مورد پیشتر با اشاره به اینکه کوزوو بزرگترین خطر امنیتی است، گفته بود: بلگراد تشکیل به اصطلاح ارتش کوزوو را تهدیدی برای ثبات خود و منطقه تلقی می کند. 

 وی همچنین با بیان اینکه کوزوو بر اساس مفاد قطعنامه 1244 شورای امنیت سازمان ملل تحت قیمومیت سازمان ملل متحد است، افزود: بلگراد بر این اساس سازمان ملل را مسئول صلح و امنیت از ساکنین اقلیتها در کوزوو می داند. 

 پیمان آتلانتیک شمالی (ناتو) نیز با تشکیل ارتش کوزوو موافق نیست و وضعیت کنونی نیروی امنیتی کوزوو یکی از مسایل مجهول است که باید در دستور کار ناتو برای بحث و بررسی قرار گیرد. 

 در سازمان نظامی ناتو به دلیل اینکه چهار عضو آن از کشورهایی هستند که استقلال کوزوو را به رسمیت نشناخته اند در باره تشکیل ارتش کوزوو توافق کامل وجود ندارد. 

 دولت سابق کوزوو که در صدر آن هاشم تاچی قرار داشت لایحه ای را در اواسط سال 2014 برای تبدیل نیروهای امنیتی کوزوو به ارتش در دولت تصویب کرد که موفق به کسب دو سوم آرای نمایندگان برای تصویب این مصوبه در مجلس نشد. 

 به همین دلیل رییس جمهوری کوزوو دولت را منحل و برای ساختار جدید پارلمان انتخابات زودهنگام پارلمانی برگزار کرد. 

 برای اینکه مصوبه دولت کوزوو در خصوص تشکیل نیروهای مسلح در مجلس تصویب شود باید دو سوم نمایندگان مجلس و همچنین دو سوم نمایندگان از دیگر جوامع غیر آلبانیایی تبار به این مصوبه رای مثبت بدهند. 

 نیروهای پلیس امنیتی کوزوو از سال 1999 میلادی با دور هزار و 500 نیرو تحت نظارت هیات صلح بانی بین المللی موسوم به کی فور در حفظ امنیت منطقه فعالیت دارد. 

 بنابه پیش نویس تشکیل ارتش کوزوو که در دولت پریشتینا به تصویب رسید قرار است نیروهای مسلح کوزوو شامل پنج هزار سرباز و سه هزار ذخیره باشند. 

 کوزوو بر اساس قطعنامه 1244 شورای امنیت سازمان ملل در ژوئن سال 1999 میلادی تحت قیمومیت هیات غیر نظامی سازمان ملل قرار گرفت و نیروهای ناتو موسوم به کی فور برای تامین امنیت در کوزوو مستقر شده اند. 

 پارلمان کوزوو در فوریه سال 2008 بطور یک جانبه استقلال این منطقه از صربستان را اعلام کرد. 

 بلگراد با ادعای این که کوزوو استان جنوبی صربستان است، استقلال آن را قبول ندارد و خواهان باطل کردن سند استقلال از راههای صلح آمیزاست. 

 مقامات بلندپایه صربستان بارها تأکید کرده اند که حکومت بلگراد هرگز استقلال کوزوو را به رسمیت نمی شناسد و دولت صربستان همیشه در کنار صرب های کوزوو قرار دارد. 

 صربستان بر اساس قطعنامه 1244 شورای امنیت سازمان ملل تنها نیروهای کی فور را برای تامین امنیت در کوزوو قبول دارد. 

 اروپام**1**436**1577",8
"ورود نیروهای زمینی چاد به نیجریه 
 به گزارش خبرنگار بین الملل خبرگزاری موج، نیروهای چاد پیش از این حملات هوایی علیه افراط گرایان بوکو حرام به راه انداخته بودند اما روز گذشته مجوز ورود زمینی به نیجریه را یافتند. طبق گزارش های منتشر شده حدود دو هزار سرباز این کشور از مرز نیجریه عبور کردند. 
 در اواسط ژانویه نیز رئیس جمهور چاد سربازانش را به کامرون فرستاد تا جلو حملات بوکوحرام را بگیرند. در حالی که ارتش نیجریه در مقابل شبه نظامیان بوکوحرام، پا به فرار گذاشتند و بی کفایتی خود را نشان دادند، ارتش چاد یکی از بهترین ارتش های آفریقا است که در مالی نیز با فرانسویان همکاری کرده بود. 
 بوکوحرام یک گروه اسلامگرای افراطی است که میخواهد خلافت گسترده ای تحت قانون سختگیرانه شریعت در شمال نیجریه ایجاد کند. این گروه کنترل چند شهر مرزی را به دست گرفت و در اوایل سال جاری حمله بزرگی علیه کشورهای همسایه و به طور عمده کامرون به راه انداخت. 
 هم اکنون نیروهای چاد در مرزهای نیجریه، چاد و نیجر مستقر هستند. چند روز قبل نیز اتحادیه افریقا از اعزام 7500 سرباز از پنج کشور غرب این قاره برای مقابله با بوکوحرام خبر داد.",8
"برگزاری آخرین کنفرانس هماهنگی رزمایش گرجستان و آمریکا 
 به گزارش خبرنگار بین الملل خبرگزاری موج، رزمایش “Noble Partner” قرار است در ماه مه (اواسط اردیبهشت)، در گرجستان برگزار شود. هدف از این تمرین، ایجاد همگرایی نیروهای گرجستان با نیروی واکنش سریع ناتو برای انجام عملیات مشترک در آینده است. 
 قرار است در رزمایش مذکور نفربرهای زرهی آمریکا و چتربازان این کشور در کنار پیاده نظام و خوجه های پلیس نظامی حضور خواهند داشت. 
 وقوع بحران اوکراین، خروج نیروهای خارجی از افغانستان و احتمال به وجود امدن خلاء امنیتی در کنار تلاش واشنگتن برای نفوذ در آسیای مرکزی و قفقاز از علل نزدیکی نظامی بیش از پیش به گرجستان است.",8
"همکاری کامل قزاقستان با جامعه بین الملل برای مبارزه با تروریسم 
 به گزارش خبرنگار خبرگزاری فارس در دوشنبه به نقل از پایگاه خبری نووستی قزاقستان ، نورسلطان نظربایف رئیس جمهور قزاقستان در دیدار با نمایندگان دیپلماتیک خارجی تمایل این کشور را برای شرکت فعال در مبارزه با تروریسم بین المللی اعلام کرد. 

 وی با تاکید براینکه کشورش آماده همکاری با جامعه بین المللی در مقابل تهدیدات است، گفت: قزاقستان به شدت تروریسم و افراط گرایی را محکوم می کند و برای مبارزه با این پدیده نامطلوب با همه کشورهای جهان همکاری خواهد کرد. 

 نظربایف گفت وگوی بین ادیان و فرهنگ ها را از راه های موثر در مقابله با تروریسم و افراط گرایی دانست و از هیئت نمایندگان این کشورها جهت شرکت در پنجمین کنگره رهبران مذاهب سنتی و جهانی که قرار است در ماه ژوئن(تیرماه) در آستانه برگزار گردد، دعوت بعمل آورد. 

 انتهای پیام/",8
"موافقت اردن با مبادله یک تروریست با اسیر ژاپنی در بند داعش 
 به گزارش گروه بین الملل خبرگزاری فارس ، اردن با مبادله ساجده الرشیاوی با کینجی گوتو اسیر ژاپنی در بند داعش موافقت کرد. 

 پایگاه خبری العهد پیشتر خبر داده بود که الریشاوی به یکی از رهبران عشایر اردنی سپرده شده تا در برابر آزادی وی، اسیر ژاپنی در چنگال داعش آزاد و زندگی معاذ الکساسبه خلبان اردنی در بند داعش نیز کشته نشود. 

 انتهای پیام/ب",8
"اعتصاب غذای زندانیان سیاسی فیلیپین 
 صدها زندانی سیاسی در فیلیپین همزمان با سفر پاپ فرانسیس اول رهبر کاتولیک های جهان به این کشور دست به اعتصاب غذا زدند. 

 به گزارش ایرنا، پاپ فرانسیس عصر روز گذشته در دومین گام از سفر آسیایی خود پس از سریلانکا وارد مانیل پایتخت فیلیپین شد و از حق آزادی بیان دفاع کرد، ولی تحریک دیگران با توهین به دین آنها را خطا دانست. 

 روزنامه 'مانیلا استاندارد تودی' روز جمعه به نقل از مدافعان حقوق بشر اعلام کرد 491 زندانی سیاسی فیلیپینی همزمان با سفر پاپ اعتراض خاموشی را در خصوص شرایط تحمیل شده بر آن ها آغاز کردند. 

 به نوشته این روزنامه، این زندانیان سیاسی در مدت پنج روز سفر رهبر کاتولیک های جهان به فیلیپین در اعتصاب غذا خواهند بود و خواستار مداخله پاپ فرانسیس برای آزادی خود هستند. 

 مقامات زندان در دوران اعتصاب غذای زندانیان سیاسی فیلیپین آن ها را از دیدن بستگان، وکلا، پزشکان و رسانه ها محروم کرده اند. 

 ' بایان مونا' نخستین و بزرگترین حزب در پارلمان فیلیپین معتقد است دولت 'بنینو آکینو' در این کشور 'شخصیت دو رویی' دارد، از یک سو از پاپ فرانسیس استقبال می کند و از سوی دیگر برای حل مشکل زندانیان سیاسی که در اعتصاب غذا بسر می برند، اقدام نمی کند. 

 'کریستینا پالابایان' رییس گروه 'کاراپاتان' فیلیپین نیز گفت: جالب است که دولت حقوق بازداشت شدگان سیاسی را نقض می کند، در حالی که پاپ در یک ماموریت از رحمت و دوستی به مانیل سفر کرده است. 

 بنابراین گزارش، دستکم 491 زندانی سیاسی در زندان های مختلف فیلیپین برای نشان دادن مشکلات خود و سیستم قضایی این کشور همزمان با سفر پاپ فرانسیس دست به اعتصاب زده اند. 

 عصر روز پنجشنبه همزمان با ورود رهبر کاتولیک های جهان به مانیل شماری از خانواده های زندانیان سیاسی فیلیپینی ضمن حضور در تجمعی در خارج از فرودگاه پایتخت فیلیپین خواستار کمک پاپ برای آزادی همه زندانیان سیاسی شدند. 

 'رناتو ریز' رهبر یکی ازگروه های چپ فیلیپینی گفته است که این کشور در حال حاضر با حجم گسترده ای از فقر، عدم رعایت حقوق بشر و خشونت مواجه است و پاپ می تواند در این زمینه ورود کند.",8
"هوای اصفهان غبارآلود می شود 
 نوید حاج بابایی امروز در گفت وگو با خبرنگار فارس در اصفهان، در خصوص آخرین وضعیت هوای اصفهان اظهار کرد: بررسی نقشه های هواشناسی بیان گر ورود تدریجی یک سامانه ناپایدار از عصر امروز تا اوایل وقت روز دوشنبه بر روی استان است. 

 وی افزود: بر این اساس در طول این مدت افرایش ابر و وزش باد نسبتاً شدید و بارش به ویژه در بخش های غرب، شمال و جنوب استان پیش بینی می شود. 

 رئیس اداره پیش بینی هواشناسی استان اصفهان تصریح کرد: در مناطق سردسیر استان بارش به شکل برف خواهد بود و کمیته دمای هوا طی 24 ساعت آینده یک تا سه درجه افزایش خواهد داشت. 

 وی ادامه داد: پیش بینی می شود هوای اصفهان غبارآلود، گاهی با وزش باد و به تدریج افزایش ابر و در اواخر وقت با بارش پراکنده باران همراه باشد. 

 حاج بابایی ادامه داد: حداقل دمای اصفهان چهار درجه بالای صفر و حداکثر 10 درجه بالای صفر است و گرم ترین نقطه استان خوروبیابنک با 15 درجه و سردترین نقطه استان بوئین و میاندشت و زرین شهر با سه درجه زیر صفر هستند. 

 انتهای پیام/63012/ل10",1
"برگزاری انتخابات زودهنگام در قزاقستان تصویب شد 
 به گزارش خبرنگار دفتر منطقه ای فارس در بیشکک ، شورای قانون اساسی قزاقستان روز گذشته در مجلس سنای این کشور اعلام کرد: رئیس جمهور قزاقستان برای برگزاری انتخابات زودهنگام دارای حق انحصاری است. 

 بنابر اعلام سایت islamsng بر اساس قانون اساسی کشور قزاقستان، هیچ محدودیتی برای تصمیم دولت در برگزاری انتخابات زودهنگام سران کشور وجود ندارد. 

 شورای قانون اساسی قزاقستان در مجلس سنا ، از رئیس و دو عضو که توسط رئیس جمهور منصوب می شود تشکیل شده است. 

 مجلس عمومی در قزاقستان نیز قوانین جاری را بر اساس قانون اساسی تصویب و ابلاغ می کند. 

 انتهای پیام/",8
"تایلند کاردار سفارت آمریکا در بانکوک را به وزارت خارجه احضار کرد 
 براساس این گزارش، وزارت خارجه تایلند امروز 'دبیلو پاتریک مورفی' کاردار سفارت آمریکا در بانکوک را در غیاب سفیر آن کشور، برای دومین بار در یک هفته برای ارایه پاره ای توضیحات برای روشن شدن علت دخالت واشنگتن در امور داخلی (استان های) تایلند به کمیته سیاست خارجی این وزارتخانه فرا خواند. 

 به گزارش بانکوک پست، قرار است این کمیته درباره اظهارات یک مقام وزارت خارجه آمریکا که در دیدار اخیرش از تایلند در باره لغو حکومت نظامی در این کشور سخن گفته بود، از کاردار سوالاتی پرسیده شود. 

 براساس این گزارش، وزارت خارجه بار دیگر چهارشنبه گذشته نیز مورفی را فرا خوانده بود تا در باره 'اظهارت دانیل راسل' دستیار وزیر خارجه آمریکا در امور کشورهای آسیا و اقیانوسیه هنگام سخنرانی اش در یک همایش علمی - سیاسی در دانشگاه بانکوک، توضیحاتی دهد. 

 راسل در آن همایش خواستار پایان حکومت نظامی اعمال شده از سوی حزب حاکم 'جاناتا' شده بود و برکناری خانم 'ینگلا شیناواترا' نخست وزیر سابق از پستش را یک اقدام سیاسی خوانده بود. 

 شیناواترا اواخر هفته گذشته پس از استیضاح و محرومیت از همه امور سیاسی به مدت پنج سال، با حکم دادگاه به جرم بی کفایتی و انجام اعمال خلاف قانون از کار برکنار و قرار شده به جرم فساد و انجام اقدامات جنایی محاکمه شود. 

 آساق**1378** 1095",8
"انتخاب یک امام جماعت مسلمان به عنوان شخصیت سال سوئیس 
 ابنا نوشت: مصطفی ممتی امام جماعت مسلمان در شهر برن سوئیس به خاطر شجاعت و بردباری به عنوان شخصیت سال این کشور انتخاب شد. 

 براساس این گزارش، روزنامه و نشریه سونتاگس زیتونگ SonntagsZeitung سوئیس مصطفی ممتی (محمدی) امام جماعت شهر برن را به عنوان شخصیت سال سوئیس معرفی کرد. 

 به نوشته این روزنامه سوئیسی، ممتی که به عنوان پیشوای دینی در انجمن اسلامی برن خدمت می کند و رئیس انجمن اسلامی آلبانی های سوئیس است، حامی بردباری دینی و ادغام مسلمانان در جامعه سوئیس است. 

 این نشریه نوشت: وی به خاطر شجاعت و تعهد به بحث دوستی ادیان که مسئله زمان ماست و مشارکت در خطرناک ترین مباحث روز به عنوان شخصیت سال انتخاب شد. 

 مصطفی ممتی یک مسلمان صرب تبار است که در آلبانی متولد شده و در سال 1991 به سوئیس مهاجرت کرده است. وی در سال 2005 شهروند سوئیس شد. 

 وی می گوید: بسیاری از مسلمانان سوئیس نگران از دست دادن هویت خود هستند اما من نشان می دهم که می توان هم یک مسلمان و هم یک شهروند سوئیسی بود. 

 ممتی همچنین می گوید: من همواره تأکید می کنم که ما چاره ای جز باز کردن درهای خود به روی جامعه سوئیس نداریم. ما نمی توانیم در حلقه های بسته کار کنیم و جوامعی موازی برای خود بسازیم. 

 وی گفت: انتشار اخبار متعدد در مورد تروریزم و افراط گرایی چالشی برای ما محسوب می شود... من اغلب در خطبه های نماز جمعه تاکید می کنم که ما هیچ انتخابی جز گشودن آغوشمان به روی جامعه سوئیس نداریم. ما نمی توانیم در حلقه هایی بسته زندگی کنیم. ما نمی توانیم جوامع موازی ایجاد کنیم. 

 امام جماعت برن افزود: دین باید مردم را با یکدیگر متحد کند، نه اینکه آن ها را از هم جدا سازد... کریسمس فرصت خوبی برای این اتحاد و امتزاج است. 

 بنابر گزارش ، سوئیس محل زندگی حدود 400 هزار مسلمان است که 5 درصد از جمعیت 8 میلیون نفری این کشور را تشکیل می دهند. 

 انتهای پیام/",8
"برگزاری کنفرانس تروریسم در پاریس با حضور مسئولان مذهبی و لائیک 
 به گزارش گروه بین الملل خبرگزاری فارس ، شهردار پاریس در اظهاراتی از برگزاری قریب الوقوع کنفرانس تروریسم در پاریس با حضور مسئولان مذهبی و لائیک و شهردار شهر کپنهاگ پایتخت دانمارک خبر داد. 

 به نوشته روزنامه فرانسوی فیگارو ، آن هیدالگو شهردار پاریس روز دوشنبه از برگزاری کنفرانسی درخصوص تروریسم در روز 12 مارس آینده با حضور مسئولان مذهبی و لائیک و شهردار شهر کپنهاگ پایتخت دانمارک خبر داد. 

 وی در گفت وگو با شبکه رادیویی آر.تی.ال اعلام کرد: من به شهردار کپنهاگ پیشنهاد کرده ام در این کنفرانس که 12 مارس با حضور تمامی مقامات مذهبی و جنبش های لائیک بمنظور ارائه راهکارهای مشترک در راستای مبارزه با تروریسم در پاریس برگزار خواهد شد، شرکت کند. 

 شهردار پاریس در ادامه گفت: این کنفرانس همچنین می تواند فرصتی برای گردهم آمدن آن دسته از شهردارانی باشد که نگران وقوع چنین مسائلی در شهرهای خود هستند. ما طی این کنفرانس روی مباحث امنیتی و انگیزه های عمیق تروریست ها و منشأ تروریسم تمرکز خواهیم کرد چرا که حملات تروریستی اخیر مشابهت های زیادی با یکدیگر از جمله در اهداف خود دارند. 

 اظهارات شهردار پاریس در حالی صورت می گیرد که وی روز دوشنبه (دیروز) بمنظور اعلام حمایت خود از فرانک جانسن همتای دانمارکی خود به کپنهاگ سفر کرده بود. 

 فرانسه که همواره از حامیان تروریست های تکفیری بوده، هم اکنون با پدیده تروریسم تکفیری مواجه شده است. 

 حملاتی که اخیرا در شهرهای پاریس و کپنهاگ انجام شده، حساسیت ها در اروپا نسبت به حملات احتمالی مشابه را افزایش داده و طی روزهای اخیر، کشورهای مختلف اروپایی از جمله فرانسه، دانمارک بلژیک و آلمان عملیات هایی را به بهانه خنثی کردن حملات بالقوه، انجام داده اند. 

 انتهای پیام/م",8
"هراس اتحادیه اروپا از حملات تروریستی/ ایتالیا و اسپانیا در بالاترین حد آماده باش 
 به گزارش سرویس بین الملل باشگاه خبرنگاران به نقل از خبرگزاری فرانسه، مقامات این کمیسیون در بروکسل گفتند هدف اصلی از تهیه این طرح ها ، تلاش برای تهیه برنامه ای برای گردآوری و به اشتراک گذاشتن اطلاعات همه مسافران خطوط پروازی علیرغم مخالفت برخی از اعضا و پارلمان اروپاست. 

 ""ژان کلود یونکر"" در ریگا پایتخت لتونی خطاب به خبرنگاران گفت: ما برای مبارزه با تروریسم ، برنامه جدیدی را طی چند هفته آینده ارائه خواهیم کرد. وی درعین حال گفت هنوز تشریح جزئیات این برنامه خیلی زود است. 

 این مقام ارشد اتحادیه اروپا با تأکید بر این مسئله که مقابله با تروریسم اساسا مسئولیت تک تک کشور های عضو به تنهایی است، گفت: کمیسیون اروپا به عنوان بازوی اجرایی اتحادیه اروپا ، می تواند نقش مهمی را در ایجاد هماهنگی در این زمینه ایفا کند. 

 ""ژان کلود یونکرگ و ""فدریکا موگرینی"" مسئول سیاست خارجی اتحادیه اروپا به مناسبت آغاز دوره شش ماه ریاست لتونی بر این اتحادیه که از یکم ژانویه آغاز شد، در این کشور بسر می برند. 

 به گفته مقامات کمیسیون اروپا ، وزیران امور خارجه اتحادیه اروپا 19 ژانویه در بروکسل گردهم خواهند آمد و وزیران کشور هم 28 ژانویه در ریگا نشست برگزار خواهند کرد تا درباره راههای بهتر مقابله با تروریسم پس از حمله تروریستی روز گذشته در پاریس که به کشته شدن 12 نفر انجامید، گفتگو و تبادل نظر کنند. 

 پارلمان اروپا نیز روز دوشنبه به طور رسمی درباره حمله پاریس مذاکره خواهد کرد. 

 موگرینی که ریاست وزیران امور خارجه را در نشست آینده برعهده خواهد داشت، ایجاد یک سامانه اروپایی ثبت اسامی مسافران (PNR) را اقدامی ضروری و فوری خواند. این سامانه به کشورهای عضو اتحادیه اروپا اجازه خواهد داد تا اطلاعات مربوط به مسافران خطوط پروازی را گردآوری و به اشتراک بگذارند به طوری که به کمک آن بتوان شبه نظامیان احتمالی را تعقیب و شناسایی کرد. از نظر منتقدان چنین اقدامی ، نقض آزادی های مدنی محسوب می شود. 

 ایتالیا و اسپانیا در بالاترین حد آماده باش 

 ""آنجلینو آلفانو"" وزیر کشور ایتالیا درپی حمله تروریستی مرگبار روز چهارشنبه در پاریس اعلام کرد رم به منظور رعایت احتیاط بیشتر ، تدابیر امنیتی شدیدی اتخاذ خواهد کرد. 

 وی پس از حادثه پاریس در گفتگو با رادیو دولتی ""رآی"" گفت: ایتالیا در بالاترین حد از آماده باش قرار دارد. ما بخشی از جهانی هستیم که یک هدف محسوب می شود. ما نمی توانیم هیچ عاملی را دست کم بگیریم. 

 مطبوعات داخلی ایتالیا به نقل از مسئولان اطلاعاتی این کشور نوشتند در این راستا، سازمان های مطبوعاتی، ادارات عمومی، مراکز حمل و نقل و حتی عبادتگاهها در سراسر ایتالیا مورد توجه خاصی قرار گرفته است. 

 مسئولان ایتالیایی همچنین گفتند گرچه هیچ نشانه خاصی حاکی از حملات قریب الوقوع مشاهده نشده است اما بزرگترین تهدیدی که مطرح است از سوی افراد تکرو است. 

 دولت اسپانیا نیز تصمیم گرفت سطح هشیاری امنیتی را برای مقابله با تروریسم در این کشور افزایش دهد. 

 تصمیم افزایش سطح هشیاری امنیتی از عدد 2 به 3 پس از برگزاری نشست اضطراری میان خورخه فرناندز دیاز وزیر کشور اسپانیا با پلیس ملی اسپانیا ، گارد شهری ، مرکز اطلاعات ضد تروریسم و جنایات سازمان یافته و همچنین مرکز ملی اطلاعات اتخاذ شد . 

 براساس این تصمیم، حضور مأموران پلیس اسپانیا در خیابانها افزایش پیدا خواهد کرد و علاوه بر این امنیت اطراف ساختمان های دولتی و زیرساخت های عمومی نظیر نیروگاههای هسته ای ، افزایش خواهد یافت. 

 انتهای پیام./.",8
"موافقت عمر البشیر با آزادی زندانیان سیاسی 
 وزیر اطلاع رسانی سودان از موافقت رئیس جمهوری این کشور با آزادی زندانیان سیاسی خبر داد. 

 به گزارش ایسنا، به نوشته روزنامه الیوم التالی سودان، احمد بلال عثمان، وزیر اطلاع رسانی سودان از موافقت عمرالبشیر، رئیس جمهوری این کشور با طرح جدیدی برای آزادی زندانیان سیاسی خبر داد. 

 این طرح برای آزادی فاروق ابوعیسی، رئیس هیات گروه های توافق ملی، و امین مکی مدنی، رئیس کنفرانس سازمان های جامعه مدنی است که پس از امضای توافقنامه ندای تونس میان این احزاب مخالف و شورشیان مسلح زندانی شدند. 

 بلال افزود: مسئولان مذاکره ملی سودان سه روز قبل درخواستی را درخصوص آزادی زندانیان سیاسی به عمرالبشیر دادند و این طرح جدید مورد قبول وی قرار گرفت و انتظار می رود این زندانیان به زودی آزاد شوند. 

 وزیر اطلاع رسانی سودان و سخنگوی رسمی دولت خارطوم با ابراز ناامیدی نسبت به نتایج مثبت سفر ابراهیم غندور، معاون ریاست جمهوری این کشور به آمریکا گفت: خارطوم برای بهبود روابط خود با تمامی کشورها و در راس آنها آمریکا تلاش می کند اما این کشور سودان را به پناه دادن به تروریست ها متهم کرده و به صورت یک طرفه سودان را تحریم کرده است.",8
"ابراز امیدواری رئیس اتحادیه اروپا به کاهش تنش ها با روسیه 
 به گزارش رویترز از ریگا، ادگارس رینکویس (Edgars Rinkevics) وزیر خارجه لتونی گفت که روسیه احتمالا مایل به مذاکره برای رسیدن به توافقی برای کاهش تنش ها در ارتباط با اوکراین است. 

 وی با بیان اینکه مشکلات اقتصادی روسیه در نتیجه تحریم ها و کاهش قیمت نفت احتمالا تمایل روسیه برای مذاکره را افزایش داده است، افزود: نوعی فرصت و گشایش وجود دارد که باید از آن استفاده کنیم. 

 وزیر خارجه لتونی که کشورش از روز پنجشنبه گذشته (اول ژانویه) ریاست شش ماهه اتحادیه اروپا را برعهده گرفت، افزود: این احساس را داریم که روسیه واقعا خواستار کاهش تحریم ها است. 

 وزیر خارجه لتونی اوایل هفته آینده به کی یف و مسکو سفر خواهد کرد و قرار است روز دوشنبه با سرگئی لاوروف همتای روس خود دیدار کند. 

 رسانام**1078**1370*",8
"وعده لیتوانی برای ارائه کمک های نظامی مداوم به ارتش اوکراین 
 به گزارش گروه بین الملل خبرگزاری فارس به نقل از خبرگزاری ایتارتاس ، آندری لیسنکو سخنگوی شورای امنیت ملی و دفاع اوکراین اعلام کرد که جمهوری لیتوانی تجهیزات نظامی سبک در اختیار ارتش این کشور قرار داده است. 

 وی روز سه شنبه در کنفرانس مطبوعاتی گفت: متحدان غربی ما از ارتش اوکراین حمایت می کنند: وزارت دفاع لیتوانی تایید کرده است که این کشور به درخواست کی یف در مورد ارسال سلاح و مهمات برای نیروهای مسلح ارتش اوکراین پاسخ مثبت داده و این تسلیحات به اوکراین ارسال شده اند . 

 سخنگوی شورای امنیت ملی و دفاع اوکراین همچنین تاکید کرد که مقامات ویلنیوس (پایتخت لیتوانی) به دولت اوکراین اطمینان داده اند که این کمک ها در آینده نیز ادامه خواهند داشت. 

 پیش از این، دالیا گریباوسکایته رئیس جمهوری لیتوانی اعلام کرده بود که کشورش از ارائه هیچ کمکی به مقامات کی یف فروگذار نخواهد بود، بویژه از طریق تشکیل گردان مشترک اوکراین-لهستان-لیتوانی که نظامیان اوکراینی دوره های آموزشی گذرانده، در صورت زخمی شدن، مداوا خواهند شد و کمک های دیگری نیز از جانب لیتوانی به مقامات کی یف می شود که جزو اسرار دولتی است و فاش نخواهد شد. 

 پترو پروشنکو رئیس جمهوری اوکراین در اواخر سال گذشته (سال 2014) بعد از دیدار با همتای لیتوانیایی خود اعلام کرده بود که دو کشور در زمینه ارسال تجهیزات نظامی مشخصی برای نیروهای نظامی اوکراینی توافقاتی انجام داده اند. 

 انتهای پیام/م",8
"4 نامزد انتخابات ریاست جمهوری ازبکستان معرفی شدند 
 به گزارش خبرنگار خبرگزاری فارس در تاشکند، تاکنون 4 نفر از احزاب سیاسی ازبکستان به عنوان نامزد انتخابات ریاست جمهوری این کشور معرفی شده اند. 

 بر اساس قانون جاری انتخابات ازبکستان، فقط احزاب سیاسی این کشور از حق معرفی نامزدها برای ریاست جمهوری برخوردار هستند و می توانند نامزد را از ترکیب اعضای حزب خود و یا حزب دیگری معرفی کنند. 

 هم اکنون اسلام کریم اف رئیس جمهور فعلی ازبکستان توسط حزب لیبرال دموکراتیک ازبکستان، حاتمجان کتمان اف از حزب دموکراتیک خلق، ناریمان عمراف نماینده حزب سوسیال دموکراتیک عدالت و اکمل سعیداف حقوقدان برجسته این کشور از حزب دموکراتیک ازبکستان ملی تیکلانیش به عنوان نامزد انتخابات ریاست جمهوری ازبکستان معرفی شده اند. 

 معرفی نامزدها برای ریاست جمهوری ازبکستان توسط احزاب سیاسی از تاریخ 21 ژانویه سال 2015 میلادی (اول بهمن ماه سال 1393) آغاز شده و در تاریخ 12 فوریه سال 2015 میلادی (23 بهمن ماه سال 1393) به پایان خواهد رسید. 

 تحویل اسناد از احزاب سیاسی برای ثبت نامزدهای ریاست جمهوری در تاریخ 15 فوریه سال 2015 میلادی (26 بهمن) و ثبت اسامی نامزدها در تاریخ 22 فوریه سال 2015 میلادی (3 اسفند) به پایان خواهد رسید. 

 بدین ترتیب، 4 نامزد از جمله اسلام کریم اف ، حاتمجان کتمان اف ، ناریمان عمراف و اکمل سعیداف در انتخابات ریاست جمهوری ازبکستان برای به دست آوردن سمت رئیس جمهوری این کشور به مبارزه خواهند پرداخت. 

 انتخابات ریاست جمهوری ازبکستان روز یکشنبه 29 مارس سال 2015 میلادی (فروردین ماه سال 1394) از ساعت 6 صبح تا 8 شب برگزار و نتایج آن توسط ستاد مرکزی انتخابات اعلام خواهد شد. 

 در دسامبر سال 2011 میلادی طبق ماده 90 قانون اساسی ازبکستان تغییراتی در انتخابات صورت گرفت که بر اساس آن مدت ریاست جمهوری از 7 سال به 5 سال کاهش یافت. 

 انتخابات قبلی ریاست جمهوری ازبکستان در دسامبر ماه سال 2007 میلادی برگزار شده است. که در آن اسلام کریم اف از حزب لیبرال دموکراتیک ازبکستان با بیش از 88 درصد، اصل الدین رستم اف حزب دموکراتیک خلق ازبکستان 3/17درصد اکمل سعیداف از گروه ابتکار 2/85 درصد و دل آرام تاش محمداوا از حزب سوسیال دموکراتیک عدالت 2/94 درصد آراء را به خود اختصاص دادند. 

 اسلام کریم اف، حزب لیبرال دموکراتیک ازبکستان 

 اکمل سعیداف،حزب دموکراتیک ازبکستان 

 حاتمجان کتمان اف، حزب دموکراتیک خلق 

 ناریمان عمراف نماینده حزب سوسیال دموکراتیک 

 انتهای پیام/",8
"زیردریایی ناشناس در آبهای سوئد 
 به گزارش شبکه اطلاع رسانی راه دانا به نقل از واحد مرکزی خبر، نیروهای مسلح سوئد پس از دریافت این گزارش، عملیات جستجوی گسترده ای را در مجمع الجزایر استکهلم آغاز کردند. بر اساس اعلام نیروهای مسلح سوئد، دکل این زیردریایی ناشناس در آبهای نزدیک این کشور مشاهده شد. 

 به گزارش خبرگزاری اسپوتنیک از مسکو، فیلیپ سیمون سخنگوی نیروهای مسلح سوئد گفت: به باور ما، اطلاعات این منبع کاملا موثق است. شماری از کشتی ها و یگان های زمینی ارتش سوئد نزدیک محل مشاهده زیردریایی ناشناس حضور داشتند، به همین دلیل ما قادر بودیم به این موضوع واکنش سریع نشان دهیم. متاسفانه، تلاش ها و جستجوهای ما به نتیجه ای منتهی نشد. 

 بر اساس اعلام نیروهای مسلح سوئد، زیردریایی ناشناس نزدیک جزیره استورا هوگارن در شمال شرق استکهلم مشاهده شد. این زیردریایی در حال حرکت به سمت پایتخت بود. 

 سخنگوی نیروهای مسلح سوئد افزود از این زیردریایی ناشناس، عکسبرداری هم شده است. وی افزود: در این عکس ها، دکل سیاه زیردریایی مشخص است. همچنین در این عکسها، تصاویر چندین کشتی دیگر مشاهده می شود. 

 انتهای پیام/ن",8
"جیبوتی و اتیوپی تحریم اریتره را تمدید کردند 
 خبرگزاری آریا-جیبوتی و اتیوپی، اریتره را به بر هم زدن ثبات منطقه متهم و تحریم ها علیه این کشور را تمدید کردند. 
 به گزارش خبرگزاری آریا ،اسماعیل عمر گیله رییس جمهوری جیبوتی دیروز (شنبه) در نشست مطبوعاتی مشترک با هایله مریم دسالین نخست وزیر اتیوپی گفت، اریتره در صدد بی ثبات کردن کشورهای منطقه از جمله جیبوتی است، به همین دلیل توافق شد که تحریم ها علیه اریتره همچنان باقی بماند. 
 دسالین که دیروز وارد جیبوتی شده بود، ضمن تایید اظهارات گیله گفت که دو کشور در زمینه دفاع از مرزهایشان با یکدیگر همکاری می کنند. 
 طی سال های اخیر، تنش میان اریتره با جیبوتی و اتیوپی بر سر مناقشات مرزی افزایش یافته است. 
 اتیوپی و اریتره در سال 1998 به دلیل همین مناقشات وارد جنگ با یکدیگر شدند که به مدت دو سال ادامه یافت. 
 شورای امنیت سازمان ملل متحد در سال های 2009 و 2011 به موجب دو قطعنامه تحریم های هدفمندی از جمله تحریم تسلیحاتی، مسافرتی و مسدود کردن دارایی ها علیه برخی سران سیاسی و نظامی اریتره اعمال کرد.",8
"دیدار فواد معصوم و شیخ تمیم/افتتاح سفارت قطر در عراق و تشکیل کمیته مشترک محور رایزنی ها 
 به گزارش گروه بین الملل خبرگزاری فارس ، فواد معصوم و شیخ تمیم سران دو کشور عراق و قطر در دوحه دیدار کردند و درباره گسترش روابط دو جانبه از جمله بازگشایی سفارت ها و تشکیل کمیته مشترک برای تقویت همکاری ها بحث کردند. 

 رئیس جمهور عراق در این دیدار از قطر خواست تا در بحث آوارگان و بازسازی دولت بغداد را یاری دهد و شیخ تمیم هم در این دیدار تاکید کرد که دوحه از روند مبارزه با تروریسم در عراق و یکپارچگی این کشور حمایت می کند. 

 خالد نشوانی سخنگوی رئیس جمهور عراق درباره این دیدارها به تلویزیون دولتی این کشور گفت که بهبود روابط میان بغداد و دوحه به سود امنیت منطقه است. 

 روابط دیپلماتیک از زمان جنگ دوم خلیج فارس و اشغال کویت توسط رژیم صدام قطع شده بود. 

 دولت جدید عراق طی ماه های اخیر تلاش ویژه ای را برای بهبود روابط با کشورهای منطقه به کار گرفته است که بهبود روابط با عربستان سعودی و تلاش برای بازگشایی سفارت این کشور در بغداد آغاز شده است. 

 انتهای پیام/",8
"نخست وزیر گرجستان با معاون رئیس جمهوری آمریکا 
 خبرگزاری آریا-نخست وزیر گرجستان گفت دیدار او با معاون رئیس جمهوری امریکا نتایج مثبتی داشته است. 
 به گزارش خبرگزاری آریا به نقل از پرس تی وی،ایراکلی گاریباشویلی ، نخست وزیر گرجستان ، روز یکشنبه افزود در دیدار با جو بایدن معاون رئیس جمهوری امریکا در حاشیه کنفرانس امنیتی مونیخ ، تلاشهای دولت گرجستان در سالهای اخیر مورد تقدیر قرار گرفت . 
 گاریباشویلی همچنین گفت وی و بایدن همچنین درباره مسائل مختلف از جمله روابط تفلیس و واشنگتن ، امنیت و توسعه بخش انرژی گفت و گو کردند. 
 وی همچنین خواستار توسعه روابط گرجستان با آمریکا شد .",8
"پیش بینی وضعیت آب وهوایی پایتخت 
 فریبا گودرزی در گفت و گو با تسنیم در خصوص آخرین وضعیت هوای تهران اظهار داشت: آسمان تهران امروز نیمه ابری همراه با افزایش ابر پیش بینی شده است. 

 وی با بیان اینکه بارش باران امشب و فردا و پنج شنبه در پایتخت رخ می دهد، افزود: بیشنیه دمای هوای تهران 17 و کمینه صبح فردا 7 درجه سانتی گراد است. 

 این کارشناس سازمان هواشناسی با اشاره به اینکه تا پایان هفته کاهش یک الی دو درجه ای دما در تهران پیش بینی شده است، ادامه داد: در ارتفاعات تهران امشب و فردا بارش برف نیز خواهیم داشت. 

 گودرزی بیان کرد: شدت بارش های باران از بعدازظهر امروز در نوار شمالی کشور وجود خواهد داشت که این امر موجب آبگرفتگی معابر خواهد شد. 

 اخبار اقتصادی - تسنیم",1
"دفتر سازمان ملل در نپال بسته شد 
 این دفتر چهار سال گذشته برای نظارت بر تسلیحات و مهمات در این کشور باز شده بود. 

 به گزارش واحد مرکزی خبر، کارین لند گرین نماینده بان کی مون دبیرکل سازمان ملل طی سخنانی در این دفتر گفت دفتر سازمان ملل در نپال به روند صلح در این کشور کمک زیادی کرده است اما روند صلح هنوز پایان نیافته است زیرا مسائل مهم زیادی در ارتباط با اینده سلاح وارتشها هنوز باقی مانده است که باید حل وفصل شود. 

 کارین لند گرین گفت ما امروز پرچم سازمان ملل را در دفتر این سازمان در کاتماندو پائین اوردیم وکلیه فعالیت های این سازمان در نپال ازنیمه شب فردا پایان می گیرد.",8
"50 فنلاندی در سال گذشته به گروه های تروریستی حاضر در عراق و سوریه پیوستند 
 به گزارش گروه بین الملل خبرگزاری فارس ، پلیس فنلاند گزارش داد که طی سال گذشته، 50 نفر از شهروندان این کشور برای پیوستن به گروه های تروریستی به سوریه و عراق رفته اند. 

 جاری تابونین رئیس پلیس هلسینکی در گفت وگو با شبکه یلی فنلاند تأکید کرد که شمار زنانی که به افراط گرایی روی آورده اند در ماه های اخیر افزایش یافته است و مهم این است که از سفر این افراد به مناطق درگیری، ممانعت به عمل آید. 

 در همین راستا، یک گزارش آمریکایی نیز اعلام کرد که دولت این کشور با همکاری برخی از کشورهای مرتجع عربی، گروه های تروریستی وابسته به القاعده را در سوریه و لیبی گسترش داده و سفیر سابق واشنگتن در لیبی در به پایان رساندن این عملیات شخصا مشارکت داشته است. 

 انتهای پیام/م",8
"اعتراض آیت الله سیستانی به دستگیری شیخ سلمان در بحرین 
 به گزارش گروه بین الملل خبرگزاری فارس ، منابع آگاه در فراکسیون پارلمانی همپیمانی ملی عراق اعلام کردند که آیت الله سید علی السیستانی مرجعیت عالی شیعیان در این کشور، به صلاح المالکی سفیر بحرین در عراق ابراز نگرانی خود از دستگیری شیخ علی سلمان دبیر کل جمعیت وفاق اسلامی از سوی منامه را ابلاغ کرده است. 

 یک منبع آگاه در گفت وگو با شبکه خبری اماراتی ارم اظهار داشت که شیخ همام حمودی معاون اول رئیس پارلمان عراق پیام اعتراض مرجعیت دینی در نجف اشرف را به سفیر بحرین ابلاغ کرد و سفیر بحرین نیز وعده داد که این پیام را به دست منامه برساند. 

 این منبع که خواست نامش فاش نشود گفت: مرجعیت دینی تاکید کرد: دستگیری شیخ سلمان از سوی نیروهای امنیتی بحرین به نفع و مصلحت منامه نیست و وی هرچه سریعتر باید آزاد شود و منامه نیز از مردم عذرخواهی کند. 

 جمعیت وفاق بحرین، یکشنبه گذشته از دستگیری دبیرکل خود خبر داده و اعلام کرده بود که این اقدام، یک ماجراجویی خطرناک برای منامه به شمار می رود و موجب پیچیده شدن شرایط سیاسی و امنیتی بحرین می شود. 

 انتهای پیام/غ",8
"حاکم شدن آرامش نسبی در صنعا 
 به گزارش خبرنگار بین الملل خبرگزاری موج، چند ساعت پس از توافق برون رفت از بحران میان جنبش انصارالله و رئیس جمهور یمن و تعهد این جنبش برای خارج کردن کمیته های مردمی از بخش های کلیدی صنعا، پایتخت که صحنه نبردهای مرگباری بود، اعضای این گروه امروز همچنان در صنعا حضور دارند. 
 ساکنان این شهر با احتیاط رفت و آمد می کنند و تنش ها همچنان در بسیاری از محله های مشهود است. 
 در شمال صنعا، صدها نفر با شعار نه به کودتا مقابل دانشگاه صنعا تظاهرات کردند. 
 بر اساس توافقنامه ای نه ماده ای که دیشب اعلام شد، جنبش انصار الله متعهد شد نیروهای خود را از کاخ ریاست جمهوری در جنوب صنعا خارج می کند. 
 همچنین این جنبش متعهد شد از بخش اقامتگاه خالد بحاح، نخست وزیر در مرکز شهر عقب نشینی می کند و احمد عوض بن مبارک، رئیس دفتر رئیس جمهور را آزاد می کند. 
 رئیس جمهور یمن در این توافق امتیازات متعددی را به جنبش انصارالله شامل اصلاح پیش نویس قانون اساسی پیشنهاد کرده است.",8
"برف توأم با باران هوا را در اردبیل سرد کرد 
 به گزارش خبرگزاری فارس از اردبیل، بارش برف که از عصر امروز آغاز شده و به شکل پراکنده در مناطقی از استان اردبیل رخ داده، در هنگامه صبح تا ظهر بارش باران همراه با سردی هوا و گرفتگی آسمان فضایی متفاوت به اردبیل بخشیده و سبب شده تا یک وضعیت ناپایداری در شهر اردبیل حاکم شود. 

 بارش باران که از روز گذشته ساکنان مناطق مختلف استان به ویژه کشاورزان و زارعان را خوشحال کرده امروز تداوم پیدا کرد و یک هوای سرد بر شهر اردبیل حاکم شد، به طوری که دمای هوا تا 12 درجه به نسبت روزهای گذشته کاهش یافت. 

 با فعال شدن سامانه ناپایدار بیشترین بارش از شهرستان بیله سوار با 11 میلی متر به ثبت رسید به طوریکه این ناپایداری همراه با بارش و کاهش دما در اغلب مناطق استان طی امروز و امشب ادامه پیدا می کند. 

 بر این اساس پیش بینی می شود غالب مناطق استان ابری و مه آلود همراه با کاهش بوده و بارش برف نیز در مناطق مختلف استان به صورت متناوب و پراکنده تا صبح فردا ادامه داشته باشد. 

 براساس اعلام اداره کل هواشناسی استان اردبیل در طول روز جمعه موقتاً از میزان ناپایداری ها کاسته می شود و از بعد از ظهر و عصر فردا بر میزان ابرناکی افزوده شده و بارش پراکنده رخ می دهد. 

 بارش برف شهر خلخال را در پایان روزهای دومین ماه زمستان سفیدپوش کرد و در کنار خوشحالی کشاورزان، کندی در رفت و آمد روزانه مردم و خودروها در محورهای کوهستانی را زمینه ساز شد. 

 در این شهرستان 16 میلی متر برف و باران در دو روز گذشته باریده و با توجه به حاکمیت هوای سرد و ادامه بارش ها از رانندگان عبوری خواسته شده در گذر از جاده های کوهستانی و صعب العبور این شهرستان زنجیر چرخ و تجهیزات ایمنی را با خود به همراه داشته باشند. 

 این در حالی است که به دلیل هوای بهاری روزهای گذشته در اکثر شهرهای استان اردبیل درختان میوه شکوفه بهاری زودهنگام داده و این سرما ممکن است به سرمازدگی زودهنگام این درختان منجر شود. 

 به گزارش خبرگزاری فارس از اردبیل، مأموران راهداری نیز جاده خلخال – اسالم را نمک پاشی و برف روبی کردند تا یخبندان شدید در این مسیر اتفاق نیفتاده و رانندگان بتوانند به راحتی عبور و مرور خود را انجام دهند. 

 انتهای پیام/62001/ذ30",1
"گرجستان به اوکراین هشدار داد 
 به گزارش خبرنگار بین الملل خبرگزاری موج، رسانه های اوکراینی از بروز تنش در روابط کی یف و تفلیس به دلیل انتصاب میخایل ساآکاشویلی رئیس جمهور سابق گرجستان به مقام مشاور رئیس جمهور اوکراین خبر دادند. 
 رسانه های اوکراینی از جمله خبرگزاری اوکراینفورم روز یکشنبه نسبت به اعتراض تفلیس به کی یف به دلیل انتصاب ساآکاشویلی به مقام مشاور رئیس جمهور اوکراین با توجه به اتهامات وارده به وی از سوی دستگاه قضایی گرجستان واکنش نشان داد. 
 میخایل اوکلبا سفیر گرجستان در کی یف امروز در این رابطه از وزارت امور خارجه اوکراین درخواست توضیح کرده است. 
 وزارت خارجه گرجستان نیز واسیلی تسیبنکو سفیر اوکراین در تفلیس را احضار و مراتب اعتراض دولت گرجستان به کی یف را در رابطه با انتصاب ساآکاشویلی به مقام مشاور رئیس جمهور آن کشور ابلاغ کرد. 
 ساکاشویلی رییس جمهوری پیشین گرجستان روز شنبه به عنوان رییس شورای بین المللی مشاوره اصلاحات رییس جمهوری اوکراین منصوب شد. وی در این سمت باید حمایت های بین المللی از اوکراین را جلب کند. 
 پترو پوروشنکو رئیس جمهور اوکراین در بیانیه ای درباره انتصاب ساآکاشویلی گفت: وی یکی از اعضای دولت اوکراین و در همان حال نماینده جامعه بین المللی در این کشور خواهد بود. 
 به گزارش رسانه های روسی، ساآکاشویلی در واقع مسوول امور تسلیحاتی بین المللی در دولت اوکراین خواهد بود و برای جلب کمک های تسلیحاتی بین المللی به این کشور تلاش خواهد کرد. 
 ساآکاشویلی که از سال 2004 تا 2014 رییس جمهوری گرجستان بود از طرف دستگاه قضایی آن کشور متهم به هدر دادن بودجه دولت در دوره ریاست جمهوری، سوءاستفاده از اختیارات خود در آن دوره و سرکوب مخالفان متهم شده است. 
 دادگاه تفلیس روز دوم ماه اوت سال گذشته در غیاب ساآکاشویلی، حکم دستگیری وی را صادر کرد.",8
"باراک اوباما تحریم های جدید کنگره را وتو می کند 
 گروه سیاسی: مدت هاست مذاکرات ایران با 1+5 به چالشی در جهان تبدیل شده است. از یک تیم مذاکره کننده ایران با روی کار آمدن دولت یازدهم بنای کار را بر سیاست برد - برد گذاشته و قصد دارد به این تنش ها پایان دهد و از سوی دیگر شاهد این هستیم که کشورهای درگیر این مذاکرات به بهانه های گوناگون سعی در کارشکنی دارند. اما یکی از مواردی که همواره از سوی ایران مطرح می شود این است که تحریم های ظالمانه علیه کشورمان برداشته شود. اگر چه از یک سو برخی تحریم ها برداشته می شود اما از سوی دیگر شاهد این هستیم که برخی نمایندگان تندرو کنگره آمریکا برای ایجاد اشکال در روند مذاکرات سعی می کنند تحریم های جدیدی را اعمال کنند. البته باراک اوباما بارها اعلام کرده که مصوبات خصمانه کنگره را وتو خواهد کرد و این نظریه بر روند تصمیم گیری کنگره اثر گذاشته است اما همچنان شاهد هستیم که تندروها به دنبال اعمال تحریم های جدید علیه ایران هستند. 

 با این وجود کمیته بانکی سنا روز پنج شنبه با برگزاری رای گیری و کسب رای اکثریت از لایحه اعمال تحریم های بیشتر علیه ایران حمایت کرد. 

 به گزارش رویترز، کمیته بانکی سنای آمریکا در جلسه روز پنج شنبه با رای 18 بر 4 از لایحه اعمال تحریم های بیشتر علیه ایران در صورت شکست مذاکرات بین المللی برای دستیابی به توافق هسته ای دفاع کرد. 

 به نوشته این خبرگزاری، به هر حال انتظار نمی رود که رای گیری کامل در سنا تا 24 مارس انجام گیرد. سناتور رابرت منندز به تازگی اعلام کرد که تصویب این لایحه به مدت دو ماه برای دادن زمان برای دستیابی به راه حل دیپلماتیک به تعویق می افتد. به نوشته این خبرگزاری، جمهوری خواهان نیاز به رای های بیشتری برای تصویب این لایحه هستند. این رای ها باید به حدی باشد که بتواند از تهدید وتوی اوباما، رییس جمهور دموکرات این کشور، بگذرد. در این کمیته تنها چهار نماینده دموکرات رای مخالف به این لایحه دادند. منندز گفت: این قانون در جهت هدف نهایی ما یعنی جلوگیری از دستیابی ایران به ظرفیت تسلیحات هسته ای است. 

 شرود براون از نمایندگان ارشد دموکرات به قانونگذاران گفت که تا ماه ژوئن صبر کنند و تحریم های بیشتر اعمال نکنند. وی ادامه داد: اگر مذاکرات (در ماه ژوئن) به شکست بینجامد در این صورت کنگره و رییس جمهور می توانند دست در دست هم فشار بیشتری اعمال کنند و ما می توانیم در موقعیت بهتری باشیم که از دنیا بخواهیم با ما همراه شود. همچنین سخنگوی کاخ سفید در بیانیه ای روز پنج شنبه اعلام کرد که اوباما هرگونه لایحه تنظیم شده توسط سناتورهای باب کروکر و لیندسی گراهام از سناتورهای تندروی کنگره را در جهت اعمال تحریم های بیشتر وتو خواهد کرد. 

 البته جاش ارنست، سخنگوی کاخ سفید در جمع خبرنگاران گفت: دولت اوباما قانون تحریم بیشتر علیه ایران که توسط گراهام و کروکر، نمایندگان جمهوری خواه تنظیم شده است را وتو خواهد کرد، زیرا ما فکر می کنیم این قانون یک رویه مضر است که می تواند تاثیرات منفی بر قابلیت ما برای دستیابی به یک راه حل دیپلماتیک درباره برنامه هسته ای ایران و توافق آتی آن داشته باشد. به گزارش ایسنا به نقل از رویترز، او ادامه داد: من فکر می کنم که ما خوش بین هستیم که توانستیم با موفقیت کنگره را از تصویب سریع تحریم های بیش تر علیه ایران دور نگه داریم. سخنگوی کاخ سفید ادامه داد: ما هر آن چه را که لازم است، در این باره انجام می دهیم. اکنون مذاکراتی در حال انجام است و لازم نیست که در حال حاضر تحریم های بیش تر اعمال شود. 

 ارنست اضافه کرد: ما معتقدیم که این رویه کمکی به مذاکرات ما نمی کند. هر نتیجه ای که مذاکرات به همراه داشته باشد دولت معتهد است که تماس نزدیکی با اعضای کنگره داشته باشد. 

 و اما سخنگوی وزارت خارجه آمریکا در پاسخ به سوالی درباره تصویب لایحه تحریم بیش تر ایران در کمیته بانکی سنا، تاکید کرد: اوباما هرگونه لایحه تحریم بیش تر علیه ایران در حین مذاکرات وتو می کند. به گزارش ایسنا، به نقل از پایگاه اطلاع رسانی وزارت خارجه آمریکا، جن ساکی، سخنگوی وزارت خارجه این کشور در نشست خبری خود با خبرنگاران درباره تصویب لایحه اعمال تحریم های بیشتر علیه ایران در کمیته بانکی سنا، گفت: رای گیری امروز تنها اولین گام از روند قانونی چندجانبه پیش از تصویب لایحه به عنوان قانون در کنگره است اما من فکر می کنم همانگونه که شما می دانید رییس جمهور به طور آشکار اعلام کرده است هر لایحه ای در جهت اعمال تحریم های بیشتر که روند مذاکرات هسته ای را تهدید کند وتو خواهد کرد. 

 وی در پاسخ به سوالی درباره این که آیا مذاکراتی با سناتورها و اعضای کنگره در این باره انجام گرفته است، ادامه داد: مطمئنا چنین اقدامی انجام گرفته است. ما تماس های منظم با آن ها داریم. ما به مباحث و مشورت های مان هفته آینده ادامه خواهیم داد. 

 ساکی اضافه کرد: هنوز این لایحه در کنگره روند خود را طی نکرده است.",8
"بحران آفرینی آمریکا در مرزهای روسیه و چین؛ تروریست ها فعال می شوند 
 به گزارش خبرنگار فارس در دوشنبه، هفته نامه فرژ در شماره اخیر خود با انتشار مطلبی به بررسی زمینه های تهدید گروه تروریستی داعش برای آسیای مرکزی پرداخت. 

 کشورهای این منطقه با مجموعی از مسائل داخلی روبه رو بوده و اضافه بر آن بین خود نیز در عرصه های سیاسی، مرزی، آب و انرژی مشکل دارند، از این شرایط آمریکا و ناتو می توانند با هدف ایجاد بحران امنیتی و سپس مداخله با بهانه کمک به بازگرداندن ثبات و آرامش استفاده به عمل آورند. 

 آمریکا و ناتو از راه پشتیبانی برخی از سازمان های افراطی و تروریستی در منطقه قصد ایجاد بحران امنیتی در مرزهای روسیه و چین را دارند که در این رابطه به طور خاص به تاجیکستان و قرقیزستان اشاره می شود. 

 ریشه کن کردن جریان تکفیری و افراطی سلفیه در آسیای مرکزی کاملا ناگزیر و حتی شرط بقای ثبات و آرامش منطقه می باشد. 

 جنگ جویان تکفیری چین، تاجیکستان، قرقیزستان، ازبکستان و روسیه از قلمرو ترکیه به جریان های افراطی می پیونددند. 

 متاسفانه اقتصاد ضعیف و عدم وجود فرصت های کافی شغلی باعث شده تا جوانان منطقه برای پیدا کردن به اصطلاح قوت لایموت به روسیه سرازیر شوند و در عوض حقوق حداقلی سنگین ترین کارهارا انجام دهند. 

 به این دلیل است که سازمان ها و جریان های افراطی و تروریستی هزاران نفر مهاجرکاری را هدف قرار داده و از راه شستشوی مغزی و قول های بلندبالای مالی به دام خطرناک خود می افکنند. حضور صدها نفر از اتباع منطقه در ترکیب گروه های تروریستی فعال در سوریه و عراق با این موضوع مرتبط می باشد. 

 خطر افراطی ها برای امنیت کشورهای منطقه جدی بوده و به این دلیل باید عوامل، پشتیبان ها و منابع مالی جنایتکاران تکفیری شناسایی و خنثی شوند که تحقق این مهم نه تنها وظیفه مقامات انتظامی و امنیتی بلکه مسئولیت همه شهروندان تاجیکستان و آسیای مرکزی می باشد. 

 این نشریه عدم شناسایی زمینه و عوامل تقویت شدن جریان سلفیه را که دارای تفکر و جهان بینی خاص می باشد، دلیل آسیب پذیری ثبات و امنیت سیاسی، اقتصادی و فرهنگی جوامع منطقه دانسته و تاکید کرده است: برای تکفیری ها در اصل هیچ نوع ارزش بشری و مقدسات اسلامی وجود ندارد. 

 بسیاری از تحصیل کردگان کشورهای عربی و پاکستان که دارای تفکر و دیدگاه های تکفیری داعشی هستند تحت حمایت سرویس های اطلاعاتی این کشورها در مناطق مسلمان نشین روسیه به عنوان امام خطیبان مساجد و مسئولین نهادهای دینی فعالیت کرده و ایدوئولوژی و عقاید باطل خود را در میان مهاجران کاری مسلمان گسترش می دهند. 

 متاسفانه نهادهای امنیتی و انتظامی روسیه هنوز در شناسایی و مهار عوامل خطرناک داعشی به صورت تمام عیار اقدام صورت نداده و از این شرایط افراطی ها استفاده می کند. 

 به اعتقاد این نشریه، کشورهای منطقه باید با همکاری در جهت مقابله با تهدیدات جریان های تکفیری اقدام کنند و نگذارند که عوامل داعش و سایر گروه های تروریستی آسیای مرکزی را به صحنه تحقق برنامه های خطرناک خود تبدیل دهند. 

 انتهای پیام/.",8
"شوکت میرضیایف بار دیگر نخست وزیر ازبکستان شد 
 به گزارش خبرنگار خبرگزاری فارس در تاشکند، نمایندگان مجلس عالی و مجلس سنای ازبکستان روز جمعه در اجلاس مشترک خود که ریاست آن را نگمت الله یولداش اف رئیس جدید مجلس سنای این کشور برعهده داشت، شوکت میرضیایف نخست وزیر فعلی را در سمت نخست وزیر ابقا کردند. 

 اسلام کریم اف رئیس جمهور ازبکستان با حضور در این اجلاس و با رای مثبت نمایندگان هر 2 پارلمان میرضیایف را به سمت نخست وزیر ازبکستان معرفی کرد. 

 قبلا اعلام شده بود که میرضیایف از طرف حزب لیبرال دموکراتیک ازبکستان به عنوان نخست وزیر فعلی معرفی شده است. 

 شوکت میرضیایف متولد سال 1957 میلادی، فارغ التحصیل دانشگاه دولتی مهندسین آبیاری و مکانیزه کشاورزی تاشکند ، استاندار استان های جزخ و سمرقند بوده است. از سال 2003 میلادی به عنوان نخست وزیر ازبکستان فعالیت کرده است. 

 انتخابات برای مجلس عالی در تاریخ 21 دسامبر (30 آذر ماه سال 1393) و انتخابات برای مجلس سنای ازبکستان روزهای 13 و 14 ژانویه سال 2015 میلادی (23 و 24 دی ماه سال 1393) برگزار شده است. 

 پارلمان 2 مجلسی در ازبکستان نخستین بار در سال 2005 میلادی تشکیل شده است. در مجلس عالی 150 نفر نماینده که در تاریخ 27 دسامبر سال 2009 میلادی (ششم دیماه سال 1388 ) توسط 4 حزب سیاسی و نهضت محیط زیست ازبکستان برای5 سال انتخاب شده است و به طور دائم فعالیت می کنند. 

 نمایندگان مجلس سنای ازبکستان 100 نفر است که 84 نفر آنها به طور مساوی از جمهوری خودمختار قره قلپاقستان ،12 استان و شهر تاشکند (هر یک 6 نفر) انتخاب می شوند و 16 نفر نماینده دیگر را رئیس جمهور تعیین می کند. 

 انتهای پیام/",8
"کره شمالی وزیر امور خارجه آمریکا را از سئول به پکن کشاند 
 به نقل از خبرگزاری رویترز، جان کری که برای نخستین بار به عنوان وزیر امور خارجه آمریکا به پکن سفر می کند، از تمایل خود برای آنکه چین موضع فعال تری در قبال کره شمالی اتخاذ کند، پرده برداشت.جان کری اواخر روز جمعه در شهر سئول، پایتخت کره جنوبی طی اظهاراتی تاکید کرده بود چین به عنوان شریک تجاری اصلی و حامی مالی و نزدیکترین کشور به عنوان هم پیمان دیپلماتیک کره شمالی از قابلیت منحصر به فردی برای استفاده از اهرم خود علیه پیونگ یانگ برخوردار است.جان کری گفت: هیچ گروه از رهبران در جهان وجود ندارند که بیشتر از رهبران چین از ظرفیت بالا در قبال کره شمالی برای آنکه تغییر ایجاد کنند، برخوردار باشند و همه این موضوع را می دانند و من فکر می کنم خود چینی ها نیز آن را می دانند.وی خاطرنشان ساخت: آنها می خواهند که ما برای این وضعیت یک راه حل دوستانه به دست آوریم اما باید کار خود را با واقعیت آغاز کنیم و واقعیت این است که اگر سیاست شما خلع سلاح هسته ای است و این سیاست ما و همچنین سیاست آنها است و در واقع این سیاست همه به غیر از کره شمالی در زمان فعلی است، شما باید به آنها فشار وارد کنید.جان کری امروز (شنبه) با رهبران بلندپایه چین دیدار می کند.وی قرار است با وانگ یی، وزیر امور خارجه چین ضیافت ناهاری داشته و همچنین به ملاقات شی جینپینگ، رئیس جمهور چین و لی کچیانگ، نخست وزیر چین و یانگ جیه چی، عضو شورای دولتی چین برود.سفر جان کری به آسیا شامل توقفی در شهر توکیو طی روز یکشنبه خواهد شد.جان کری که اوایل امروز وارد چین شد پیش از سفر به چین در شهر سئول به خبرنگاران گفت که اگر رهبر 30 ساله کره شمالی اقدام به شلیک یک موشک برد متوسط کند، اشتباه بزرگی را انجام داده است.جان کری روز جمعه در کنفرانس خبری در شهر سئول و همچنین در یک بیانیه مشترک منتشر شده از سوی آمریکا و کره جنوبی طی امروز عنوان داشت که آمریکا برای پایان دادن به تنش ها دیپلماسی را ترجیح می دهد اما کره شمالی باید برای خلع سلاح اقدامات معنی دار انجام دهد.وی افزود: ما همچنان به تشویق کره شمالی برای انتخاب گزینه درست ادامه خواهیم داد. اگر کره شمالی اینگونه عمل کند ما آماده اجرای تعهدات خود بر اساس بیانیه مشترک کمیته شش جانبه خلع سلاح هسته ای در سال 2005 هستیم.وی عنوان داشت: اما پیونگ یانگ باید با اقدامات معنی دار و تعهد به وظایف بین المللی، جدیت خود را ثابت کند.",8
"محکومیت قتل خلبان اردنی از سوی اداره دینی مسلمانان ازبکستان 
 به گزارش خبرنگار خبرگزاری فارس در تاشکند به نقل از muslim.uz ، اداره دینی مسلمانان ازبکستان با صدور بیانیه ای قتل فجیع معاذ الکساسبه خلبان اردنی توسط گروه تروریستی داعش را محکوم کرد. 

 بخش مطبوعاتی اداره دینی مسلمانان ازبکستان در این بیانیه نوشت: این جنایت وحشیانه یکبار دیگر نشان داد که داعش یک گروه تروریستی است. 

 این بیانیه می افزاید: اداره دینی مسلمانان ازبکستان هرگونه اقدامات تروریستی را که بنام دین انجام می شود، شدیداً محکوم می کند. بیشتر تروریست ها تصاویر جنایات های وحشیانه خودرا از طریق اینترنت پخش می کنند که این نشانه نبود خصلت انسانی در این افراد می باشد. 

 به گفته این مرکز، ملک عبدالله پادشاه اردن عنوان کرد که این قتل توسط یک گروه جنایتکار و تروریست انجام شده است که هیچ ارتباطی با دین اسلام ندارد. 

 دولت اردن در پاسخ به این اقدام تروریستی 6 تن از تروریست های زندانی در این کشور را اعدام کرد. 

 الکساسبه خلبان نیروهای هوایی نظامی اردن 26 سال داشت که 6 ماه پیش ازدواج کرده بود. 

 وی اواخر ماه دسامبر سال گذشته میلادی و در ائتلاف ضد داعش در آسمان سوریه سقوط کرد که به دست تروریستها اسیر شد. 

 انتهای پیام/",8
"ایران، اوکراین و خاورمیانه محور مذاکرات سه جانبه پکن 
 به گزارش گروه بین الملل خبرگزاری فارس ، سرگئی لاوروف وزیر امور خارجه و ونگ یی همتای چینی اش پیش از مذاکرات سه جانبه با حضور همتای هندی، امروز (دوشنبه) در پکن دیدار و گفت وگو کردند. 

 خبرگزاری اسپوتنیک با انتشار این خبر نوشت، پیش از گفت وگوهای سه جانبه دوشنبه شب (امشب) روسیه-چین-هند در پکن، وزرای امور خارجه روسیه و چین امروز دیدار و گفت وگو کردند. 

 لاوروف در این دیدار روابط روسیه و چین را در سطح بالایی اعلام کرد و ادامه داد، روابط روسیه و چین به سطح بی نظیری رسیده و در ادامه اظهار امیدواری کرد همکاری های دوجانبه بین دو کشور گسترش یابد. 

 وزیر امور خارجه چین نیز در این دیدار گفت، در طول یک سال گذشته دو کشور تلاش بسیاری کردند تا توافقات صورت گرفته میان دو کشور به مرحله اجرایی شدن، برسد. 

 وزرای امور خارجه روسیه، چین و هند امشب در دیداری سه جانبه در پکن، پیرامون مشکلات موجود من جمله تهدیدات امنیت جهانی و مشکلات موجود در اقتصاد جهانی گفت و گو خواهند کرد. 

 هم چنین طرفین در مورد بحران اوکراین و کشمکش موجود در خاورمیانه و برنامه هسته ای ایران به گفت وگو خواهند پرداخت. 

 انتهای پیام/م",8
"رحمان: دوشنبه پایبند به سیاست درهای باز است 
 به گزارش خبرنگار خبرگزاری فارس در دوشنبه ، رئیس جمهور تاجیکستان در جلسه مشترک مجلس ملی و مجلس نمایندگان این کشور پیام سالانه خود را ارائه کرد. 

 در این جلسه که با حضور مقامات عالی و مسئولان نهادهای دولتی، اجتماعی، علمی، فرهنگی و نمایندگان سفارت خانه های خارجی و سازمان های بین المللی مقیم دوشنبه برگزار شد، امامعلی رحمان با ارائه دیدگاه های خود در مورد وضع موجود سیاسی، اقتصادی و اجتماعی تاجیکستان، مهم ترین زمینه های سیاست داخلی و خارجی این کشور برای سال 2015 را معرفی کرد. 

 وی حفظ استقلال ملی، ثبات، امنیت و توسعه تاجیکستان را از اهداف محوری و ثابت دولت این کشور عنوان کرد. 

 رحمان علی رغم تاثیر منفی فرایندهای سیاسی و اقتصادی جهانی، توسعه 6.7 درصدی میزان محصولات ناخالص ملی (45.6 میلیارد سامانی - 5.4 سامانی معادل یک دلار) در سال 2014 را دست آوردی مهم دانست. 

 بنابه گفته وی، بدهکاری خارجی تاجیکستان معادل 22.8 درصد مجموع محصولات ناخالص ملی بوده و طی سال گذشته میلادی سطح فقر از 35.6 درصد تا 32 درصد کاهش یافته است. 

 رحمان گفت: بخش درآمد بودجه سال 2015 تاجیکستان 15.3 میلیارد سامانی پیش بینی شده و بیش از 50 درصد این مبلغ به بخش اجتماعی اختصاص خواهد یافت. 

 رئیس جمهور تاجیکستان راه اندازی کامل نیروگاه سنگ توده 2 و مرحله اول نیروگاه حرارتی دوشنبه 2 و ادامه امور ساخت و ساز در نیروگاه راغون در سال 2014 را گامی موثر در راستای تامین استقلال انرژی کشورش دانست. 

 وی همچنین عنوان کرد: در آینده نزدیک برخی از پروژه های منطقه ای نظیر ساخت خط انتقال برق کاسا 1000 و خط لوله گاز آسیای مرکزی - چین آغاز خواهد شد. 

 رحمان گفت: آمادگی جهت شروع احداث نیروگاه های جدید شورآباد ، نورآباد 1 ، نورآباد 2 ، عینی ، فان دریا ، سناباد و سیب زار ادامه داشته و هم زمان پروژه های خطوط مربوطه انتقال برق نیز دنبال می شود. 

 وی تامین استقلال انرژی، غذایی و رهایی از بن بست ارتباطاتی را از وظایف مهم دولت برای مرحله میان مدت عنوان کرد. 

 رئیس جمهور تاجیکستان از سرمایه گذاری خارجی در بخش های زیربنایی اقتصادی، حمل و نقل، صنایع استقبال کرد و حرکت در مسیر تبدیل تاجیکستان از کشور صادرکننده مواد خام به کشور صادرکننده کالای آماده را یکی از اهداف اساسی دولت این کشور معرفی کرد. 

 رحمان با توجه به انتخابات قریب الوقوع (اول مارس 2015) پارلمانی تاجیکستان، خواستار برگزاری آن به صورت آزاد، شفاف و دموکراتی شد و به نهادهای مسئول دستور داد تا برای همه احزاب سیاسی شرایط یکسان فراهم کنند تا این رویداد مهم سیاسی به عامل وحدت و صلح و ثبات تبدیل شود. 

 وی با اشاره به فعالیت گروه های تروریستی در کشورهای خاور نزدیک و میانه، خواستار اتخاذ اقدامات جدی برای جلوگیری از نفوذ جریان های افراطی به تاجیکستان شد. 

 به گفته رحمان، پدیده منفور تروریسم و افراط گرایی هیچ ارتباطی با دین و از جمله دین مبین اسلام ندارد ولی متاسفانه برخی از گروه ها با استفاده از نام اسلام به دنبال تحقق اهداف مغرضانه سیاسی خود می باشند. 

 وی از پیوستن تعدادی از جوانان تاجیک به گروه های تروریستی فعال در عراق و سوریه ابراز نگرانی کرد و از مردم کشورش خواست تا نسبت به محیط جوانان توجه بیشتری نشان دهند و نگذارند که آن ها گرفتار دام مکر و فریب سازمان و جریان های افراطی و تروریستی شوند. 

 رئیس جمهور تاجیکستان در این رابطه ارتباط بیشتر با مهاجران کاری تاجیک مقیم روسیه را مهم برشمرد. 

 رحمان از سیاست دوگانه برخی از کشورها و تشدید رقابت های ژئواستراتژی با هدف دست یابی به ذخایر حیاتی و استراتژی و تامین کنترل بر مناطق مهم را پدیده خطرناک عنوان کرد. 

 وی با تاکید بر اهمیت حفظ امنیت در کشورش، هشدار داد: آن های که به قدرت های خارجی شده امید دارند و بر روی آتش روغن می ریزند ، قبل از دیگران از کشور فرار خواهند کرد. 

 قبلا نیز رحمان ضمن ارائه چنین پیامی به وجود قدرت های خارجی اشاره کرده بود ولی باز هم روشن نشد که منظور وی به طور مشخص چه کشور و یا کشورهای می باشند. 

 رئیس جمهور تاجیکستان از ارتش ملی و نهادهای انتظامی و امنیتی تقاضا کرد تا برای حراست از مرز و تامین امنیت کشور اقدامات مربوطه را دنبال کنند. 

 رحمان در رابطه به سیاست خارجی تاجیکستان، گفت: اولویت های سیاست خارجی تاجیکستان که هدف حمایت از منافع ملی، استقلال و ثبات و امنیت کشور را دنبال می کند، تغییر نیافته اند. 

 بنا به گفته وی، سیاست خارجی درهای باز ادامه خواهد داشت، زیرا با پیروی از چنین سیاستی تاجیکستان توانسته همواره بر تعداد دوستان خود بیفزاید. 

 به اعتقاد تحلیلگران سیاسی، این برای نخستین بار است که رئیس جمهور تاجیکستان در پیام سالانه خود از هیچ کشوری به عنوان شریک استراتژیک و هم پیمان دوشنبه نام نبرد و از سازمان های نظیر پیمان امنیت جمعی، جامعه کشورهای مشترک المنافع و همکاری های شانگهای یاد نکرد. 

 همچنین دراین پیام از پروژه های همگرایی و بویژه اتحاد اقتصادی اوراسیا که انتظار می رود تاجیکستان در سال جدید میلادی به آن پیوندد، اشاره نشد. 

 به اعتقاد کارشناسان سیاسی، تاکید رحمان بر ضرورت تداوم سیاست خارجی درهای باز و اجتناب از یادآوری از پروژه های همگرایی مورد پشتیبانی مسکو ، به این معناست که دوشنبه با توجه به شرایط موجود بین المللی و تداوم بحران روابط میان روسیه و غرب می خواهد امتیازات مالی و اقتصادی کسب کند. اما به نظر می رسد که چین تنها گزینه ای است که فعلا متمایل به گفتن پاسخ مثبت به این انتظاری های مقامات تاجیکستان می باشد. 

 انتهای پیام",8
"عاملین فساد در برزیل مجازات خواهند شد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از ال مرکوریو ، دیلما روسف رئیس جمهور برزیل طی مصاحبه ای این مسئله را که کشورش در بحران فساد به سر می برد انکار کرد و اطمینان داد که اقدامات کابینه وی علیه موارد فسادی، نتیجه بخش بوده اند. 

 روسف در این خصوص خاطرنشان کرد: برزیل آنگونه که برخی ها می گویند در بحران فساد به سر نمی برد؛ طی سال های اخیر، ما پایان دادن به دوره طولانی مصونیت از مجازات را آغاز کردیم و این یک پیشرفت بزرگ برای دموکراسی برزیل می باشد. 

 با این وجود رئیس جمهور برزیل خشم خود را نسبت به بروز فساد در شرکت نفت دولتی پتروبراس برزیل ابراز و تصریح کرد هر اقدامی که لازم باشد برای پایان دادن به موارد فسادی و دادگاهی کردن عاملین و مسئولین آن انجام خواهد داد. 

 وی همچنین این مسئله را که رسوایی های پتروبراس بتوانند اعتبار او را تحت تاثیر قرار دهند رد کرد، زیرا اقدامات پلیس فدرال دولت باعث شد موارد فسادی را کشف کنند و شبکه های فسادی را که از چندین دهه گذشته مشغول به فعالیت بوده اند را از هم بپاشانند. 

 دیلما روسف که در ماه اکتبر سال جاری (مهر 93) با اختصاص میزان زیادی از آرا به خود بار دیگر به عنوان رئیس جمهور برزیل انتخاب شد، در حال رویارویی با رسوایی های فسادی در شرکت نفت دولتی این کشور می باشد که البته اشخاص نزدیک به وی نیز به دست داشتن در اقدامات مذکور متهم شده اند. 

 روسف که رهبر حزب کارگران برزیل نیز می باشد، در اظهارات خود این مسئله را که بازار مشترک جنوب (مرکوسور) به اعتقاد بسیاری از افراد، یک سازمان بسته می باشد را نپذیرفت زیرا مرکوسور همواره به روی دیگر کشورها نیز باز بوده است. 

 وی اذعان داشت که از آغاز تاسیس مرکوسور (متشکل از برزیل، پاراگوئه، اروگوئه و ونزوئلا)، این نهاد به دفعات در راستای رسیدن به توافقات تجاری با سازمان ها یا کشورهای دیگر مذاکره کرده است. 

 رئیس جمهور برزیل تصریح کرد کشورهای آمریکای لاتین باید با یکدیگر هماهنگ شوند و از طریق یک همکاری عمیق در نیمکره غربی، خود را تقویت کنند. 

 وی در آخر اشاره کرد که احتمال دارد به زودی نشستی میان وزرای امور خارجه کشورهای عضو مرکوسور و اتحاد پاسیفیک (متشکل از شیلی، پرو، مکزیک و کلمبیا) برگزار شود. 

 انتهای پیام/",8
"خودزنی آل خلیفه با آشوب در منامه 
 گروه بین الملل: رژیم آل خلیفه در اقدامی که به نوعی خودزنی شباهت دارد ، شیخ علی سلمان که به عنوان یکی از رهبران عالی رتبه معترضان بحرین شناخته می شود، بعد از ساعت ها بازجویی تحت شکنجه زندانی کرده است. علی سلمان روحانی شیعه بحرینی معروف به شیخ سلمان دبیر کل حزب جمعیت وفاق ملی اسلامی بحرین روز یکشنبه گذشته ابتدا برای بازجویی احضار و سپس بازداشت شد. این احضار و بازداشت پس از برگزاری راهپیمایی بزرگ مردمی در اعتراض به حکومت بحرین بازداشت شد. این راهپیمایی در اعتراض به شیوه برگزاری انتخابات پارلمانی اخیر بود. این انتخابات پارلمانی از سوی حزب وفاق تحریم شده بود. 
 پس از این اتفاق، شماری زیادی از مردم بحرینی با صدور بیانیه و برگزاری تظاهرات، به بازداشت شیخ سلمان اعتراض کردند.علی سلمان یکی از مهمترین رهبران اعتراضات ضددولتی چند ساله اخیر در بحرین است. 
 بحرین از سال 2011 تاکنون با موجی از اعتراضات مردمی روبه رو است. معترضین شیعه خواستار تغییراتی در حکومت بحرین هستند. از جمله این تغییرات می توان به تغییر نخست وزیر، انتخاب نخست وزیر توسط اکثریت پیروز در انتخابات پارلمانی، افزایش اختیارات پارلمان و کابینه و تغییر حوزه بندی و شیوه برگزاری انتخابات پارلمانی و تغییر سیستم حکومتی بحرین از پادشاهی مطلقه به پادشاهی مشروطه است. شیخ علی سلمان روز یکشنبه هفته گذشته به اتهام مخالفت با آل خلیفه، حدود 10ساعت در اداره اطلاعات بحرین مورد بازجویی قرار گرفت تا آن که در نهایت به سلول انفرادی انتقال داده شد. وکلای شیخ سلمان گفته اند که او با اتهامات خطرناکی از سوی مقامات بحرینی روبه رو شده که از جمله می توان به فراخوان برای سرنگونی دولت و کمک گرفتن از قدرت های خارجی علیه دولت بحرین اشاره کرد. 

 به گزارش رویترز، ظرف چند روز گذشته معترضان بحرینی خواهان آزادی دبیرکل جنبش الوفاق بحرین شدند و نیروهای امنیتی هم با خشونت با آنها برخورد کردند. در همین حال پایگاه اینترنتی صوت المنامه از اعتصاب غذای زندانیان بحرینی در زندان جو در اعتراض به بازداشت شیخ سلمان خبر داده است. روز گذشته،جمعه در چارچوب این اعتراضات،جمع زیادی از بحرینی ها پس از ادای نماز در مسجد مومن در مرکز منامه تظاهراتی را در محکومیت بازداشت علی سلمان برگزار کردند. نیروهای ژریم آل خلیفه مسجد مومن را محاصره کرده و درگیری هایی میان آنها و نمازگزاران رخ داد. نیروهای امنیتی بحرین همچنین جمع زیادی از نمازگزاران را بازداشت کردند. 

 همچنین منطقه ستره تظاهرات گسترده ای با درخواست برای آزادی فوری علی سلمان و سرنگونی حمد بن عیسی آل خلیفه پادشاه بحرین رخ داد. نیروهای امنیتی بحرین نیز با استفاده از گاز اشک آور و گلوله های ساچمه ای به سمت تظاهرکنندگان حمله کردند. تظاهرات بحرینی ها در روستاهای اطراف منامه و همچنین در منطقه البلاد القدیم زادگاه علی سلمان همچنان ادامه دارد. در همین راستا وزارت کشور بحرین اعلام کرد که جمعی از نمازگزاران که در تظاهرات شرکت کردند، بازداشت شدند. به گزارش المنار، حکومت بحرین حمله به شهروندانی که به بازداشت شیخ علی سلمان و دیگر فعالان بحرینی اعتراض دارند تشدید کرده که نشانه خطرناکی از بسته شدن چشم انداز سیاسی در رویارویی با جنبشی است که خواستار تغییرات دموکراتیک در این کشور است. 

 هشدار به رویکرد خصمانه آل خلیفه 

 بلافاصله پس از بازداشت شیخ علی سلمان، یکشنبه هفته گذشته سازمان ها و نهادهای حقوق بشری خواهان آزادی این منتقد حکومت آل خلیفه شدند. رهبر الوفاق که تنها جرم خود را شیعه بودن اعلام کرده است از سوی مراجع عظام شیعه در ایران و عراق مورد حمایت قرار گرفته است. در میان سکوت کشورهای مختلف در قبال مساله حقوق بشری به وقوع پیوسته در بحرین، تنها جمهوری اسلامی ایران و ایالات متحده از خود واکنش نشان داده اند. به نظر می رسد ایران و آمریکا نه تنها در موضوع حمایت از دولت مرکزی عراق و مقابله با داعش، بلکه در موضوع انتقاد از بازداشت رهبر مخالفان در بحرین نیز دیدگاه همسویی دارند. 

 محمد جواد ظریف، وزیر امور خارجه ایران، عصر چهارشنبه اظهار داشت: برخوردهای قهری با رهبران مورد احترام مردم که به رغم شرایط سخت سیاسی و امنیتی سال های اخیر از مشی مسالمت جویانه برای پیگیری مطالبات مردم عدول نکرده اند، بر پیچیدگی اوضاع خواهد افزود و مخاطرات و تهدیدات را افزایش خواهد داد . 

 وی با توجه به واکنش های بین المللی و مراجع دینی نسبت به بازداشت این روحانی شیعه، وی را فردی برخوردار از احترام زیاد توصیف کرده و مشی اعتدالی او و جمعیت الوفاق را دارای مقبولیت مردمی و بین المللی دانست. وزیر خارجه ایران در تماسی تلفنی با چند تن از وزرای خارجه کشورهای منطقه از آنان خواست تا برای آزادی هرچه سریعتر شیخ علی سلمان تلاش خود را به کار بندند. در همین حال دولت بحرین در واکنش به اقدامات ایران، جمهوری اسلامی را بار دیگر به دخالت در امور داخلی خود متهم کرده است. این درحالی است که دولت بحرین با اعطای حق تابعیت بی ضابطه به 30هزار شهروند پاکستانی که عمدتا عقاید سلفی گری دارند، ترکیب جمعیت این شبه جزیره را تغییر می دهد. از سوی دیگر منامه برای سرکوب اعتراضات از دولت عربستان و نیروهای نظامی سپرجزیره کمک گرفته است. منامه در مقابل انتقادات واشنگتن البته سکوت کرده است! دولت بحرین و آمریکا روابط بسیار نزدیکی دارد. بحرین میزبان ناوگان ششم نیروی دریایی آمریکا بزرگترین پایگاه نیروی دریایی این کشور در منطقه است. جف رتکی، سخنگوی وزارت خارجه آمریکا، بازداشت شیخ علی سلمان، دبیرکل جمعیت الوفاق بحرین، را محکوم کرده و نسبت به بازجویی طولانی مدت وی اظهار نگرانی کرد. او گفت: ما نگران آن هستیم که چنین طرز برخوردی با رهبر ارشد اپوزیسیون تنها موجب شعله ور شدن تنش ها شود . آمریکا با اینکه بازداشت این روحانی مخالف دولت در بحرین را محکوم کرده، با این حال صراحتا خواستار آزادی وی نشده است. جف رتکی اضافه کرد: ما قویا از دولت بحرین می خواهیم تا در مورد این پرونده و پرونده های دیگر تعهد خود به روند شفاف قضایی که در تطابق کامل با قانون بحرین و تعهدات حقوقی بین المللی این کشور باشد، رعایت کند . سخنگوی وزارت امور خارجه آمریکا در ادامه سخنانش از تمامی گروه های سیاسی در بحرین خواست تا از دست زدن به حرکات تحریک کننده اجتناب کرده و لحنی را به کار برند که به وضوح و روشنی تمامی اشکال خشونت را رد کند .",8
"اسراییلی ها در مسیر اشغالگری گام بر می دارند 
 به گزارش پایگاه خبری ' فلسطین الیوم'، 'مارگت والستروم' روز جمعه افزود: اسراییلی ها همچنان به سیاست شهرک سازی ادامه می دهند و درپی ویرانگری اند ، همچنان در مسیر اشغالگری گام بر می دارند و قصد تحقیر فلسطینی ها و خوار و زبون کردن آن ها را دارند و این باعث می شود صلح در منطقه با چالش بزرگی مواجه شود . 

 والستروم خاطر نشان کرد اسراییل در عکس العمل نشان دادن به اقدام استکهلم در به رسمیت شناختن دولت فلسطین ،تندروی کرده و پا را از همه مرزها فراتر گذاشت،روشی که آن ها با ما و دیگران سخن می گویند غیر قابل قبول است و همه را می رنجاند . 

 روابط سوئد با رژیم صهیونیستی از زمانی که ' استیوان لوون ' نخست وزیر سوئد در نخستین سخنرانی خود در پارلمان این کشور ( سال گذشته ) اعلام کرد کشورش فلسطین را به زودی به رسمیت خواهد شناخت،پرتنش شد . 

 قرار بود وزیر امور خارجه سوئد این هفته از فلسطین اشغالی دیدار کند اما وی دیدار خود را به تاخیر انداخت . 

 سوئد در ماه اکتبر به نخستین کشور مهم عضو اتحادیه ی اروپا تبدیل شد که رسما کشور فلسطین را به رسمیت شناخت و از دیگر کشورها خواسته بود که مشی سوئد را دنبال کنند. 

 خاورم **2041**3404",8
"نصرالله: عملیات شبعا پاسخ به ترور القنیطره بود 
 دبیرکل حزب الله لبنان در سخنرانی خود در مراسم گرامیداشت شهدای القنیطره در ضاحیه جنوبی بیروت گفت: مقاومت با عملیات در مزارع اشغالی شبعا به عملیات ترور در القنیطره پاسخ داد. 

 به گزارش واحد مرکزی خبر به نقل از شبکه تلویزیونی المنار، نصرالله در ابتدای سخنرانی خود به خانواده های شهدای القنیطره تبریک گفت و ابراز امیدواری کرد این شهدا در روز قیامت شفیع این خانواده ها و دیگران باشند. 

 وی از همبستگی امت های مختلف مسلمان با خانواده های شهدای القنیطره و نیز اقدام آنها در برگزاری جشن در پی عملیات موفقیت آمیز مقاومت اسلامی لبنان در مزارع اشغالی شبعا تشکر کرد. 

 سید حسن نصرالله گفت: من باید از ملت عزیز لبنان و همه کسانی که از مقاومت حمایت می کنند تشکر کنم. آنها بر حمایت از هر تصمیم مقاومت در برابر جنایت ترور القنیطره تاکید داشتند و در حمایت از مقاومت پایدار هستند. 

 نصرالله همچنین جنایت تکفیریها در به قتل رساندن شماری از نیروهای ارتش لبنان در منطقه راس بعلبک را محکوم کرد. 

 وی اسامی شهدای القنیطره را ذکر کرد و مقام شهادت را به آنها تبریک گفت و ابراز امیدواری کرد خداوند توفیق شهادت را نصیب همه ما بگرداند.",8
"ساآکاشویلی: در انتخابات ریاست جمهوری گرجستان شرکت می کنم 
 به گزارش ایرنا به نقل از خبرگزاری روسی اینترفاکس، ساآکاشویلی که در کی یف بسر می برد روز چهارشنبه گفت: پس از یک سال به همراه طرفدارانم به گرجستان برمی گردم و در انتخابات ریاست جمهوری شرکت می کنم. 

 وی با انتقاد از سیاست های دولت کنونی گرجستان گفت: آنچه که در این کشور رخ می دهد فاجعه است دولت کنونی گرجستان کشور را به فقر و فلاکت کشانده است. 

 ساآکاشویلی علت ناکامی دولت گرجستان را سمت گیری آن به سوی روسیه عنوان کرد و گفت: این مساله به موقعیت بین المللی گرجستان ضربه زده و باعث وخامت اوضاع داخلی این کشور شده است. 

 رییس جمهوری پیشین گرجستان که به تازگی به عنوان رییس شورای بین المللی مشاوره اصلاحات رییس جمهوری اوکراین منصوب شده است گفت: ایوانیشویلی (رییس جمهوری گرجستان) موضعی اتخاذ کرده که باعث شده حضور گرجستان در صحنه سیاسی بین المللی کمرنگ شود. تفلیس در حال حاضر از اوکراین حمایت نمی کند و در مورد آبخازیا و اوستیای جنوبی هم هیچ اقدامی نمی کند. 

 وی مدعی شد: وضعیت گرجستان به رویدادهای اوکراین بستگی دارد. مقامهای گرجستان به جای حمایت از اوکراین، سفیر این کشور را احضار و در مورد انتصاب من توضیح می خواهند. 

 دادستانی کل گرجستان به تازگی در نامه ای رسمی از کی یف خواستار استرداد ساآکاشویلی شد. 

 به گزارش رسانه های روسیه، دادستانی کل اوکراین روز سه شنبه این درخواست دادستانی کل گرجستان را رد کرد. 

 دادستانی کل گرجستان در این رابطه در بیانیه ای اعلام کرد که اوکراین با خودداری از تحویل ساآکاشویلی و ادیشویلی به گرجستان، به تعهدات خود در چارچوب قرارداد استرداد مجرمین دو کشور عمل نمی کند. 

 رییس جمهوری پیشین گرجستان روز شنبه به عنوان رییس شورای بین المللی مشاوره اصلاحات رییس جمهوری اوکراین منصوب شد. وی در این سمت باید حمایت های بین المللی از اوکراین را جلب کند. 

 ساآکاشویلی که از سال 2004 تا 2014 رییس جمهوری گرجستان بود از طرف دستگاه قضایی آن کشور متهم به حیف و میل بودجه دولت در دوره ریاست جمهوری، سوءاستفاده از اختیارات خود در آن دوره و سرکوب مخالفان متهم شده است. 

 دادگاه تفلیس روز دوم ماه اوت سال گذشته در غیاب ساآکاشویلی، حکم بازداشت وی را صادر کرد. 

 اروپام*5*391** 1337",8
"نخستین روز سال نو بارانی خواهد بود 
 کار شناس سازمان هوا شناسی با اشاره به احتمال بارش باران در روزهای ابتدایی سال نو در پایتخت گفت: در روزهای آتی بسیاری از نقاط کشور بارانی خواهد بود. 
 کبری رفیعی در مورد پیش بینی وضعیت آب و هوای کشور در روزهای آینده گفت: با عبور امواج مختلف از روی کشورمان برای امروز و فردا در شمال غرب، غرب دامنه های البرز، سواحل دریای خزر، شمال شرق و برخی از نقاط شرق و جنوب وزش باد، رگبار باران و در ارتفاعات بارش برف پیش بینی می شود. 
 وی ادامه داد: از بعد از ظهر فردا در نوار شمالی بر مقدار بارش ها اضافه می شود و دریای خزر نیز مواج و متلاطم خواهد بود. همچنین در روزهای سه شنبه و چهارشنبه بارش ها در قسمت های جنوبی و شرقی کشور شدت می یابد و برای مناطق مرتفع نیز بارش تگرگ پیش بینی شده است. 
 این کار شناس سازمان هوا شناسی اظهار کرد: انتظار می رود که آسمان تهران امروز نیمه ابری و در پاره ای نقاط با افزایش ابر، وزش باد، بارش باران و در ارتفاعات بارش برف همراه باشد. 
 به گفته وی بیشینه دمای تهران نیز امروز 17 درجه سانتی گراد و کمینه دمای هوا فردا صبح به 7 درجه سانتی گراد می رسد. 
 رفیعی همچنین در مورد پیش بینی وضعیت هوا در روزهای ابتدایی سال جدید گفت: بر اساس آنچه که در حال حاضر در مدل های نقشه های ما مشخص است، در روزهای جمعه و شنبه تهران بارش هایی را خواهد داشت.",1
"نشست 6 رئیس جمهور آفریقایی برای مقابله با بوکو حرام 
 به گزارش خبرگزاری مهر به نقل از خبرگزاری فرانسه، کامرون اعلام کرد روسای جمهور کشورهای منطقه مرکزی آفریقا امروز در یائونده پایتخت این کشور گرد هم آمدند. 

 بنا بر این گزارش هدف از نشست امروز روسای جمهور کشورهای مرکزی آفریقا تدوین راهکار مشترک برای مقابله با گروه افراطی بوکو حرام بوده است. 

 این نشست فوق العاده ساعت 10 به وقت محلی با حضور روسای جمهور 6 کشور کامرون، چاد، گابن، کنگو، گینه استوایی و جمهوری آفریقای مرکزی و با نظارت جامعه اقتصادی کشورهای مرکزی آفریقا آغاز شد. 

 همچنین در این نشست اعضای دولت جمهوری دموکراتیک کنگو، سائو تومه و پرنسیپ، بروندی و آنگولا در چارچوب هیئت هایی در این نشست حضور داشتند. 

 نیجریه که از اعضای جامعه اقتصادی کشورهای مرکز آفریقا نیست در این نشست حضور نداشت.",8
"پایان حبس رهبر اپوزیسیون بنگلادش 
 پلیس بنگلادش پس از 16 روز به حبس اجباری رهبر اصلی اپوزیسیون این کشور پایان داد و سرانجام موانع اطراف دفتر وی در داکا را برداشت. 

 به گزارش خبرگزاری فرانسه، مقام های بنگلادش دستور داده بودند تا خالده ضیاء، رهبر اپوزیسیون که پیشتر دو دوره نخست وزیر بوده، در دفترش باقی بماند تا نتواند به اعتراضات ضد دولتی بپیوندد، اعتراضاتی که با هدف عزل شیخه حسینه، نخست وزیر بنگلادش برپا می شود. 

 محاصره دفتر رهبر اپوزیسیون بنگلادش با واکنش های بسیار و تند هواداران وی روبه رو شد و بسیاری از ناظران خارجی از آغاز ناآرامی های سیاسی که 27 کشته بر جای گذاشت، ابراز نگرانی کردند.خالده ضیاء در دورانی که حبس شده بود، خواستار مسدود شدن تمام مسیرها شد و فعالان اپوزیسیون به سمت اتوبوس ها و خودروها مواد آتش زا پرتاب کردند و پلیس نیز با شلیک گلوله و گاز اشک آور پاسخ آنها را داد. 

 خالده ضیاء می خواهد که شیخه حسینه انتخابات جدیدی برگزار کند و معتقد است که انتخابات سال گذشته که حزب وی بایکوت کرده و نهایتا به خشونت آمیخته شد، مخدوش بود.",8
"اندونزی اعدام دو قاچاقچی استرالیایی را به تعویق انداخت 
 حسین عبدالله سخنگوی ریاست جمهوری اندونزی روز جمعه (1 اسفند) بدون اشاره به جزئیات بیشتر گفت: اعدام اندرو چان و میوران سوکوماران که در سال 2005 بازداشت شده اند، به خاطر دلایل فنی بین سه هفته تا یک ماه به تعویق افتاده است. 

 دو تبعه استرالیایی یک سال پس از دستگیری به اتهام تلاش برای قاچاق بیش از 8 کیلوگرم هروئین از جزیره بالی اندونزی به استرالیا، به مرگ محکوم شده بودند. 

 این دو استرالیایی از اعضای باند قاچاق هروئین گروه 9 بالی هستند که به اعدام محکوم شده اند. دیگر اعضای این گروه قاچاق به حبس ابد یا 20 سال حبس محکوم شده اند. 

 جاکارتا اوایل هفته جاری اعلام کرد اجرای حکم اعدام قاچاقچیان مواد مخدر را به منظور سپری کردن زمان بیشتر آنان با خانواده هایشان به تعویق می اندازد. این در حالی است که اچ-ام پراستیو دادستان کل اندونزی تاکید دارد که جاکارتا نباید در برابر فشار تسلیم شود و حکم اعدام را اجرا خواهد کرد. 

 تونی ابوت نخست وزیر استرالیا پیش تر به اندونزی درباره پاسخ سخت دیپلماتیک در صورت اجرای این اعدام ها، هشدار داده بود. 

 نخست وزیر استرالیا همچنین از جاکارتا به خاطر نپذیرفتن درخواست کانبرا برای بخشش آنها و حفظ جان شهروندانش، انتقاد کرد. 

 کانبرا همچنین هشدار داده است در صورتی که جاکارتا این اعدام ها را انجام دهد، سفر به اندونزی را تحریم خواهد کرد. 

 اندونزی هفته گذشته شش قاچاقچی خارجی از کشورهای مالاوی، برزیل، نیجریه، هلند و ویتنام را اعدام کرد. 

 برزیل و هلند پس از آن که اندونزی درخواست بخشش آنها را رد و شهروندان شان را به خاطر قاچاق مواد مخدر اعدام کرد، سفیران خود را از این کشور منطقه جنوب شرقی آسیا فرا خواندند. 

 بیش از 138 نفر در اندونزی به مرگ محکوم هستند. قاچاقچیان مواد مخدر در اندونزی با مجازات سخت از جمله مرگ روبرو هستند. حدود یک سوم از محکومان مواد مخدر در اندونزی، اتباع خارجی هستند. 

 م ر/م ب",8
"ورود بیشکک به اوراسیا محور مذاکرات آتاربایف و مدودف 
 به گزارش خبرنگار خبرگزاری فارس در بیشکک ، جامارات آتاربایف و دیمیتری مدودف نخست وزیران قرقیزستان و روسیه در آستانه ورود بیشکک به اتحادیه اقتصادی اوراسیا، مسائل مربوط به همکاری های اقتصادی فیمابین را مورد بحث و گفت وگو قرار دادند. 

 در این ملاقات طرفین در مورد روند آمادگی قرقیزستان برای ورود به اتحادیه اقتصادی اوراسیا در بهار سال جاری و همچنین کمک های روسیه به بیشکک برای پیاده سازی طرح نقشه راه برای ورود قرقیزستان به این اتحادیه، تبادل نظر کردند. 

 این امر در حالی است که نخست وزیر قرقیزستان برای شرکت در نشست شورای بین دولتی اوراسیا به مسکو سفر کرده است. 

 بنابر اعلام مرکز مطبوعاتی دولت روسیه، در جلسه ای که پنجم فوریه (16 بهمن ماه) در محل اقامتگاه دولتی روسیه موسوم به گورکی در مسکو برگزار شد، زمان برگزاری جلسه آینده شورای بین دولتی اوراسیا نیز تعیین گردید. 

 قابل ذکر است که امروز (17 بهمن ماه) در مسکو اولین جلسه شورای بین دولتی اوراسیا برگزار خواهد شد که در آن سران دولت روسیه، ارمنستان، بلاروس، قزاقستان و قرقیزستان حضور خواهند داشت. 

 انتهای پیام/ز",8
"باراک اوباما وارد ریاض شد 
 به گزارش گروه بین الملل خبرگزاری فارس ، باراک اوباما با کوتاه کردن سفر خود به هند، به منظور دیدار با ملک سلمان، پادشاه جدید عربستان سعودی به مناسبت درگذشت ملک عبدالله بن عبدالعزیز پادشاه این کشور امروز ( سه شنبه) در رأس هیأتی بلندپایه وارد ریاض شد. 

 جیمز بیکر و کاندولیزا رایس، وزیران خارجه پیشین آمریکا، ذخیره و ارسال سریع علاوه بر جان کری وزیرخارجه کنونی ،در این سفر همراه باراک اوباما هستند. سناتور جان مک کین و جان برنان، مدیر سازما سیا از دیگر همراهان رئیس جمهوری آمریکا در این سفر هستند. 

 انتهای پیام",8
"تازه ترین پیش بینی ها درباره وضعیت آب وهوایی کشور/ بارش برف در ارتفاعات تهران 
 به گزارش شریان نیوز ، احد وظیفه در گفت وگو با خبرنگار ایسنا، درباره آخرین پیش بینی ها از وضعیت آب و هوای کشور طی روزهای آتی گفت: براساس نقشه های پیش یابی هواشناسی روز شنبه بارش های خفیف در پاره ای مناطق شمال غرب، شمال شرق و مرکز کشور رخ خواهد داد و از روز یکشنبه با گذر موج تراز میانی جو در برخی مناطق شمال غرب، غرب، شمال شرق کشور و از بعد ازظهر در دامنه های مرکزی و جنوبی زاگرس و دامنه های البزرغربی و سواحل دریای خزر افزایش ابر، وزش باد و بارش باران و در مناطق مرتفع و کوهستانی بارش برف پیش بینی می شود. 

 وی با بیان این که در روز دوشنبه بارش ها در نوار شمالی کشور و دامنه های البرز متمرکز است، گفت: از بعدازظهر این روز و طی روز سه شنبه با شمالی شدن جریانات جوی بر روی دریای خزر ضمن مواج شدن دریا، بارش ها در سواحل شدت می یابد. 

 وی با اشاره به افزایش ابر، وزش باد، رگبار و رعد وبرق در نوار جنوبی کشور در روزهای پایانی هفته، تصریح کرد: در همین مدت خلیج فارس و تنگه هرمز مواج پیش بینی می شود. 

 مدیر مرکز پیش بینی و هشدار سریع سازمان هواشناسی کشور با اشاره به اینکه وضعیت آسمان تهران در روز یکشنبه نیمه ابری تا ابری و درپاره ای نقاط بارش باران و در ارتفاعات بارش برف و وزش باد پیش بینی می شود، افزود: حداقل و حداکثر دمای آن نیز8 و 19 درجه سانتیگراد بالای صفر خواهد بود. همچنین در روز دوشنبه آسمان پایتخت نیمه ابری تا ابری درپاره ای نقاط بارش پراکنده در ارتفاعات بارش برف و وزش باد خواهد بود که حداقل و حداکثر دما با دو درجه افزایش 7 و 17 درجه سانتیگراد بالای صفر پیش بینی می شود.",1
"اتحاد دو کره در دستور کار گفت و گوهای دوجانبه 
 گروه جهان: چند روز پس از پیشنهاد رهبران کره جنوبی مبنی بر مذاکره با همسایه شمالی سرانجام کیم جونگ اون رهبر کره شمالی آمادگی خود را برای برگزاری مذاکره ای در سطوح بالا اعلام کرد. 
 پیش تر وزیر اتحاد کره جنوبی اعلام کرده بود که این کشور نامه ای مبنی بر مذاکره به پیونگ یانگ فرستاده است. ریو کیل جای وزیر اتحاد کره جنوبی در یک کنفرانس خبری اعلام کرد که پیونگ یانگ نامه را دریافت کرده اما هنوز پاسخی نداده است. 
 رهبر کره شمالی در سخنرانی سال جدید خود که روز پنج شنبه از تلویزیون دولتی این کشور پخش شد، گفت: اگر مقام های کره جنوبی صادقانه می خواهند روابط میان کره شمالی و جنوبی از طریق مذاکرات بهبود یابد ما می توانیم دیدارهای متوقف شده در سطوح بالا را از سر بگیریم. سئول امیدوار است این مذاکرات در ماه ژانویه برگزار شده و موضوعاتی مانند اتحاد دوباره دو کره و پروژه های احتمالی مشترک را در بر بگیرد. 
 سخنرانی تلویزیونی کیم جونگ اون سومین سخنرانی سالانه تلویزیونی او از زمان به قدرت رسیدن در این کشور در سال 2011 است. وی در این سخنرانی اعلام کرد: اگر فضا خوب باشد دلیلی ندارد که این دیدار سطح بالا را برگزار نکنیم. هر دو کره از زمان پایان درگیری مسلحانه و پایان جنگ سرد در وضعیت آتش بس با یکدیگر بوده اند و معاهده صلحی با یکدیگر امضا نکرده اند. 
 اتحاد شبه جزیره کره اولویتی اعلامی برای هر دو کشور بوده است. در بیانیه دولت کره جنوبی هم آمده است که اگر کره شمالی درباره بهبود رابطه صادق باشد باید پیشنهاد سئول برای گفت و گو را به سرعت بپذیرد. 
 کره شمالی در گذشته نشانه هایی مبنی بر بهبود رابطه با سئول ارسال کرده اما تحریکات بعدی با مانورهای نظامی سئول- واشنگتن، پیشرفت در مذاکرات و بهبود رابطه را به بن بست کشانده است. رهبر کره شمالی در این سخنرانی خود همچنین تصریح کرد: تمرینات نظامی گسترده (سئول- واشنگتن) منبع تنش روزافزون در شبه جزیره کره بوده و تهدید جنگ هسته ای را افزایش می دهد. او که در اتاقی چوبی در برابر پرچم حزب حاکم کره سخن می گفت 30 دقیقه در برابر دوربین بدون بیننده سخن گفت و سخنان خود را از روی متنی نوشته شده می خواند. 
 او همچنین اشاره کرد که دولت پیونگ یانگ در نظر دارد در سال جاری یک منطقه ویژه اقتصادی و توریستی به راه اندازد مثل منطقه تفریحی کوه کومگانگ که به روی همگان باز بود تا اینکه پس از کشته شدن یک توریست کره جنوبی در سال 2008 تعطیل شد. اعلام برنامه های سیاسی کره شمالی پیش از این فقط از طریق سرمقاله سالانه در روزنامه حزبی اعلام می شد. به گزارش رویترز، با این حال، کیم جونگ اون این بار تابوشکنی کرده و در سخنرانی عمومی خود برنامه های سیاسی اش را اعلام کرد. 
 این روش با روشی که پدرش به کار می گرفت کاملا متفاوت است. در واقع، روش تبلیغاتی کیم و پدرش کاملا با هم متفاوت است. کیمِ پدر فقط صدایش در تلویزیون دولتی پخش می شد و اثری از تصویر او نبود اما کیمِ پسر نه تنها صدا و تصویرش پخش می شود بلکه به جای اعلام سیاست ها در سرمقاله روزنامه رسمی، سخنرانی سالانه خود را سکویی برای اعلام برنامه هایش قرار داد.",8
"بلژیک: فهرستی از تروریست های اروپایی حاضر در عراق و سوریه تهیه شود 
 به گزارش گروه بین الملل خبرگزاری فارس ، ژان ژامبون وزیر کشور بلژیک روز یکشنبه پیش از شرکت در تجمع پاریس با هدف مقابله با تروریسم، خواستار تهیه فهرستی شد تا بنابر آن شمار تروریست های اروپایی که در عراق و سوریه می جنگند مشخص شود. 

 خبرگزاری فرانسه گزارش داد که وی در همین راستا در پیامی در شبکه اجتماعی توییتر نوشت: همکاری بین سرویس های اطلاعاتی ما بسیار ضروری است و باید فهرستی از اتباع اروپایی که به تکفیری های سوریه پیوسته اند تهیه شود. 

 هم اکنون شمار زیادی از تروریست های حاضر در عراق و سوریه از اتباع اروپایی هستند. بنابر آمارها شمار اتباع آلمانی در این کشورها به 550 نفر رسیده است. افزایش شمار این افراد در عراق و سوریه نگرانی مقامات اروپایی را به دنبال داشته است. 

 انتهای پیام/ق",8
"سفر محمود عباس به سوئد 
 به گزارش خبرنگار بین الملل خبرگزاری موج، اولا یاکوبسن، سخنگوی وزارت خارجه سوئد، اعلام کرد محمود عباس، رئیس تشکیلات خودگردان فلسطین، 10 فوریه به استکهلم، پایتخت سوئد، سفر می کند. 
 وی افزود: دستور کار سفر محمود عباس به سوئد درباره بررسی روابط دوجانبه، وضع روند صلح و کمک های سوئد به فلسطین پس از به رسمیت شناختن کشور فلسطین است. 
 سوئد سه ماه پیش کشور فلسطین را به رسمیت شناخت که سبب خشم مقامات رژیم صهیونیستی از سوئد و لغو سفر وزیر خارجه این کشور به فلسطین اشغالی شد.",8
"پارلمان بلژیک پیش نویس قانون به رسمیت شناختن فلسطین را تصویب کرد 
 به گزارش گروه بین الملل دفاع پرس به نقل از رسانه های خبری فلسطین، خبرگزاری بلژیک گزارش داد که حزب لیبرال این کشور که شارل میشل نخست وزیر بلژیک نیز به آن وابسته است به همراه 3 حزب دیگر که ائتلاف حاکم بر این کشور را تشکیل می دهند، با پیش نویس قانونی مبنی بر دعوت از دولت بلژیک برای به رسمیت شناختن دولت فلسطین موافقت کردند. 

 در پیش نویس این قانون آمده است که ضروری است دولت تاثیرگذاری احتمالی بر مذاکرات بین اسرائیل و فلسطین و رایزنی های داخل اتحادیه اروپا و تاسیس دولت فلسطینی که بر سایر اراضی فلسطینی سیطره داشته باشد، مدنظر قرار دهد. 

 بلژیک از جمله کشورهای اروپایی است که به موضوع به رسمیت شناختن دولت فلسطین و اعمال فشار بر فلسطینیان و صهیونیست ها برای بازگشت به میز مذاکرات صلح اهتمام دارد. 

 پیش از این نیز دولت سوئد رسما دولت فلسطین را به رسمیت شناخت و انگلیس، اسپانیا، فرانسه، ایرلند و پرتغال نیز به صورت نمادین دولت فلسطین را به رسمیت شناختند همچنانکه پارلمان اروپا در دسامبر 2014 از به رسمیت شناختن دولت فلسطین حمایت کرده و تا کنون 135 کشور حاکمیت دولت فلسطین در اراضی فلسطینی را به رسمیت شناخته اند. 

 انتهای پیام/ک.ف",8
"اردوغان تحریم های آمریکا را علیه کوبا غیرانسانی دانست 
 به گزارش ایرنا به نقل از تلویزیون دولتی ترکیه، اردوغان این مطلب را پس ازدیدارش با ' رائول کاسترو' همتای کوبایی خود به خبرنگاران همراه عنوان کرد. 

 نخست وزیر ترکیه گفت :ترکیه تحریم ها را علیه کوبا از نظر انسانی و وجدانی درست نمی داند. 

 وی اضافه کرد: حجم مبادلات تجاری میان ترکیه و کوبا بر اثر تحریم های آمریکا تنها 28 میلیون دلار می باشد که بسیار رقم پائینی است. 

 اردوغان تمایل کشورش برای ساخت مسجدی در کوبا را مورد تاکید قرار داد و گفت: مقامات محلی کوبا مخالفتی با این طرح ندارند. 

 اردوغان در سفری زنجیره ای به کشورهای آمریکای لاتین پیش از سفر به کوبا به کلمبیا رفته بود و بعد از ظهر امروز (پنجشنبه) نیز وارد مکزیک شد. 

 واشنگتن اخیرا اعلام کرده است روابط دیپلماتیک خود را با هاوانا از سر خواهد گرفت و محدودیت های پنج دهه ای تجارت و سفر به آمریکا را کاهش خواهد داد. 

 خاورم ** 2010",8
"حکم بازداشت نخست وزیر پیشین بنگلادش صادر شد 
 وکیل ضیا روز چهارشنبه گفت قاضی دادگاه مبارزه با فساد در داکا، پایتخت بنگلادش در حالی حکم بازداشت وی را صادر کرده است که ضیا از ماه ژانویه تاکنون به دلیل ناآرامی سیاسی در کشور در دفترش محصور بوده است. 

 ضیا در دوره نخست وزیری خود طی سال های 2001 تا 2006 به دو فقره اختلاس به ارزش 650 هزار دلار متهم شده است؛ اتهامی که در صورت اثبات ممکن است حکم حبس ابد برای وی به همراه داشته باشد. 

 به گفته ضیا اتهامات اختلاس مطرح شده علیه وی دارای انگیزه های سیاسی بوده و هدف از آنها خدشه وارد کردن به حزب ملی بنگلادش است. 

 مقامات بنگلادشی اخیرا فشارها علیه ضیا 69 ساله را افزایش داده اند. وی از سوم ژانویه در دفتر خود در مقر مخالفان در داکا زندانی شده است. 

 ضیا در ششم ژانویه در تلاش برای براندازی دولت شیخ حسینه، نخست وزیر این کشور و هموار شدن مسیر برای برگزاری انتخابات جدید، خواستار ایجاد اختلال سراسری در حمل و نقل این کشور شده بود. 

 حسینه که در انتخابات 5 ژانویه 2014 مجددا انتخاب شد درباره عواقب وخیم برگزاری تظاهرات به ضیا هشدار داده است. این انتخابات از سوی مخالفان تحریم شده بود. 

 از زمان آغاز اغتشاش ها و درگیری های متعاقب بین حامیان مخالفان و نیروهای پلیس دست کم 100 نفر کشته شده، شمار بسیاری خودرو و اتوبوس به آتش کشیده شده یا کاملا تخریب شدند. 

 م ع/م ب",8
"جنگ ویتنام؛ غرب و سرافکندگی بزرگ تاریخی/ سؤال مردم آمریکا: چرا وارد این جهنم شدیم؟ 
 به گزارش گروه بین الملل و سیاست خارجی خبرگزاری فارس ، پیام مقام معظم رهبری به جوانان اروپا و آمریکای شمالی، حاوی نکات قابل توجهی است که در هرکدام باید ریشه بحران های پنهان امروز و آشکار فردا را دید. موضوع لزوم رجوع به تاریخ نگاری جدید و دید انتقادی به روایت رسمی ارائه شده توسط غرب در مورد واقعیات، امر مهمی است که رهبری معظم انقلاب نیاز دیده اند به جوانان غربی گوشزد کنند. حضرت آیت الله خامنه ای، در ادامه این خواسته را از جوانان غربی مطرح می کنند که : از شما میخواهم از روشنفکران خود بپرسید چرا وجدان عمومی در غرب باید همیشه با تأخیری چند ده ساله و گاهی چند صد ساله بیدار و آگاه شود؟ چرا بازنگری در وجدان جمعی، باید معطوف به گذشته های دور باشد نه مسائل روز؟ ... و به این طریق آن ها را به تلاش برای بیدار کردن هرچه سریع تر وجدان عمومی غرب سفارش کرده است. این درخواست بازتاب های گسترده ای در بین نخبگان و جوانان اروپایی و آمریکایی داشته است و بسیاری دعوت رهبری جمهوری اسلامی ایران را کاملا درست و آگاهانه توصیف کرده اند. در کنار مصداق های فراوان از اشتباهات تاریخی غرب و سپس ابراز شرمساری از آن، رهبر معظم انقلاب، چندین مصداق را از جمله برده داری، استعمار، جنگ های اول و دوم جهانی را بیان فرموده اند. از این دست مصادیق می توان در طول قرن های اخیر بسیار نام برد که جنگ آمریکا علیه ویتنام و خسارت انسانی این جنگ بالغ بر یک میلیون کشته بی گناه از جمله آن است که ذکر آن شاید بتواند وجدان عمومی در غرب را بیدار تا از تکرار چنین اشتباهاتی در اینده از سوی سیاستمداران غربی جلوگیری کند. 

 جنگ ویتنام نمونه شرمساری غرب(آمریکا و فرانسه) 

 جنگ ویتنام که اساسا میان جنوبی ها و شمالی های این کشور رخ داد و با حمایت دو بلوک غرب و شرق از هریک از طرفین نزاع ادامه یافت یکی از خونبارترین وقایع تاریخ بشریت است که در قرن بیستم میلادی اتفاق افتاد. 
 این جنگ که از سال 1959 تا 1975 م به طول انجامید در فضای جنگ سردی بوجود آمد که میان بلوک شرق به رهبری اتحاد جماهیر شوروی سابق و بلوک غرب به رهبری ایالات متحده آمریکا رخ داده بود. بلوک شرق از ویتنامی های شمالی و بلوک غرب از همسایه های جنوبی آنها حمایت کردند. 

 زخم استعمار فرانسه بر پیکر ویتنام/ جنگ اول / دوپاره شدن ویتنام 

 داستان از این قرار بود که در جریان جنگ جهانی دوم هندوچین به تصرف نیروهای ژاپن درآمد و دست نیروهای فرانسه که پیش از آن نیروی مستعمراتی آن منطقه بودند از کشورهای منطقه موقتا کوتاه شد. با شکست ژاپن در پایان جنگ نیروهای ملی و نیز کمونیست های ویتنام استقلال ویتنام را خواستار شدند و در دوم سپتامبر 1945 هوشی مین تشکیل کشور مستقل ویتنام را در هانوی اعلام کرد. نیروهای فرانسه که از اسارت نیروهای ژاپن درآمده بودند دوباره سعی در کسب سلطه خود در هندوچین و ویتنام کردند. این امر با مقاومت نیروهای ویتنامی (معروف به ویت مین) تحت فرماندهی هوشی مین روبرو شد و جنگ های معروف به جنگ اول ویتنام در گرفت. در سال 1950 رئیس جمهور آمریکا ترومن 35 نفر از افراد گروه کمک و مشاوره نظامی را برای آموزش و مشاوره به کمک فرانسه فرستاد تا بتواند سلطه مستعمراتی خود را در ویتنام حفظ کند.در 1954 نیرهای ویت مین شکست سختی در دین بین فو به نیروهای فرانسه وارد کردند.ژوئیه 1954 به هنگام نخست وزیری مندس فرانس (عضو حزب رادیکال چپ فرانسه) و به موجب قرارداد ژنو که پس از شکست مفتضحانه ارتش فرانسه در پایگاه عظیم نظامی فرانسه در ویتنام (دین بین فو) امضا شد ویتنام به دو بخش شمالی وجنوبی تقسیم شد و مدار هفده درجه مرز دو ویتنام تعیین گردید. و در نتیجه فرانسه در کنفرانس ژنو به استقلال سه کشور مستعمره خود یعنی کامبوج و لائوس و ویتنام رضایت داد اما در موافقتنامه های کنفرانس ژنو ویتنام موقتا به دو بخش شمالی و جنوبی تقسیم شده بود. 

 جنگ دوم؛ شمالی ها و جنوبی ها ویتنام قربانی قدرت طلبی شرق و غرب 

 این جنگ که از سال 1959 تا 1975 م به مدت 16 سال طول کشید بیش از هر جنگ دیگری در قرن 20 میلادی به درازا کشیده شد. ویتنام جنوبی و متحدانش (ایالات متحده آمریکا، کره جنوبی، استرالیا، فیلیپین،زلاند نو،جمهوری خمر، تایلند، پادشاهی لائوس) یک سوی جنگ و ویتنام جنوبی و متحدانش (ویت کنگ، جمهوری خلق چین، شوروی، کره شمالی) در سوی دیگر جنگ قرار داشتند. امریکا در طول دوره 16 ساله جنگ سالانه 500 هزار تن بمب بر سر مردم این سرزمین ریختند، جنگل ها را با ناپالم سوزاندند و انسان ها را زنده زنده بریان کردند، اما سرانجام پس از 10 هزار روز با 45 هزار کشته، 300 هزار زخمی و صرف 150 میلیارد دلار هزینه و یک سرافکندگی تاریخی سوار کشتی های خود شده و گریختند و اکنون پس از گذشت سالها، بسیاری از آن زخم خورده های آمریکایی از خود می پرسند چرا به این جهنم اعزام شده اند؟. 

 بهانه جنگ و منطق آمریکا 

 این جنگ بین سال های 1959 تا 1975 رخ داد؛ و در آن حدود 3 میلیون ویتنامی جان خود را از دست دادند. آمریکا هدف اصلی خود را از شروع این جنگ جلوگیری از اشاعه کمونیسم در منطقه جنوب شرق آسیا بیان نمود و رئیس جمهور وقت آن زمان جانسون افراد وابسته به ویتنام شمالی را متهم کرد که دو بار با قایقهای انفجاری به کشتی های آمریکایی حمله کرده اند و همین امر را بهانه ورود و حمله به ویتنام قرار داد. بعدها نویسنده ای خطاب به ملت امریکا گفت: آنچه ما در ویتنام از دست دادیم فضیلت بود. شاید او گمان می کرد نظامیانی که در جنگ جهانی دوم برای رهایی از طاعون فاشیسم در هیبت ناجی اروپا ظاهر شدند خوی انسانی دارند و همواره چنین خواهند بود؛ اما جنگ کره و بعدها جنگ ویتنام ثابت کرد که آرزوهایی از این دست فقط درافسانه ها تحقق خواهد یافت.آنچه که مشخص است این جنگ نیز همچون دیگر جنگ های ایالات متحده از میلیتارسیم نظامی برای کسب اهداف سیاسی استفاده شد و هیچ منطق سیاسی و منسجمی در پشت آن وجود نداشت و به نتیجه نرسید. 

 اطلاعات جعلی 

 در سال 1384 یک روزنامه انگلیسی نوشت: آژانس امنیتی ملی (NSA) آمریکا برای توجیه جنگ ویتنام از اطلاعات جعلی و دروغین استفاده کرده بود. به گزارش فارس به نقل از روزنامه دیلی تلگراف، بر اساس اطلاعاتی که توسط رابرت هانیوک ، تاریخ نگار آژانس امنیت ملی آمریکا، افشا شد، افسران رده میانی این سازمان، اطلاعات مربوط به حادثه خلیج تانکین را تحریف کرده بودند. در حادثه خلیج تانکین، ناوشکن های مدداکس و ترنر جوی در دوم اوت سال 1964 هدف حملات قایق های ویتنام شمالی قرار گرفتند و دو روز بعد به رغم شرایط بد آب و هوایی و سردرگمی در سلسله مراتب فرماندهی ارتش آمریکا، مدد اکس اعلام کرد برای دومین بار هدف حمله قرار گرفته است. به رغم آنکه فرمانده ناوشکن مدد اکس گزارش های فوق را مشکوک خواند ولی اطلاعات جاسوسی از اعتراف ویتنام شمالی به قربانی ساختن دو کشتی آمریکایی حکایت داشت. در واکنش به این حملات لیندن جانسون ، رئیس جمهوری وقت آمریکا دستور حملات هوایی علیه تأسیسات دریایی ویتنام شمالی را صادر کرده و کنگره آمریکا نیز اتخاذ تمامی اقدامات لازم شامل استفاده از نیروهای مسلح برای دفاع از ویتنام جنوبی در مقابل ویتنام شمالی را تصویب کرد. هانیوک در ادامه خاطرنشان می سازد تاریخ های مربوط به اطلاعات کلیدی دستکاری شده و حمله به دو کشتی در حمله نخستین، به کشته شدن دو ملوان اشاره می کرده است. وی همچنین اعلام کرد کارمندان رده میانی آژانس امنیت ملی آمریکا بلافاصله متوجه اشتباهات خود شدند ولی برای پنهان داشتن آنها به اصطلاح لاپوشانی کردند. بر اساس گزارش دیلی تلگراف، مقامات ارشد آن زمان دولت آمریکا در شهادت های خود مقابل کنگره این کشور به این اسناد جعلی استناد می کردند. به نوشته دیلی تلگراف، بنظر می رسد جانسون چنان مصمم به مستقر ساختن نیروهای آمریکایی در منطقه بود که تمامی ماجرا را جعل کرده و ساخته بود. این اطلاعات که به آغاز جنگ ویتنام انجامید، موجبات کشته شدن بیش از 58 هزار سرباز آمریکایی و یک میلیون ویتنامی را فراهم آورد. دیلی تلگراف در ادامه نوشت: افشای این موضوع توسط آژانس امنیت ملی آمریکا به علت ترس از افزایش انتقادات از سازمان های اطلاعاتی این کشور در قبال جنگ عراق، مخفی نگاه داشته شده بود. 

 گسترش جنگ 

 با حمایت چین و شوروی از نیروهای ویت کنگ و ویتنام شمالی و نیز حمایت آمریکا و متحدانش از نیروهای ویتنام جنوبی، درگیری های ویتنام بالا گرفت و بتدریج به جنگی بزرگ در سراسر ویتنام و گاه در نقاط دیگر هندوچین تبدیل شد.نخستین بمباران آمریکایی ها در پایان سال 1964 بود.دلیل این بمباران ویتنام شمالی حادثه ای بود که به گفته آمریکایی ها در خلیج تانکین اتفاق افتاده بود.آمریکایی ها ادعا کردند که یک کشتی جنگی آمریکایی مورد گلوله باران قایقهای ویتنام شمالی قرار گرفته و همین موضوع آنان را به پاسخ واداشته است. پاسخی که سرآغاز جنگی خونین شد.در هشتم ماه مارس 1968 نخستین واحدهای ارتش آمریکا رسماً در بندر دانانگ پیاده شدند. هرگز جنگی رسمی به ویتنام شمالی اعلام نشد. نیروهای ویتنامی که ازسوی مردم عادی و کشاورزان حمایت می شدند از همین هنگام بر مقاومت خود افزودند و کوتاه زمانی پس از آن و با درگیر شدن هر چه بیشتر آمریکایی ها در جنگ، سربازان آمریکایی به مرحله ای رسیدند که در هر ویتنامی پارتیزانی را می دیدند و به همین نسبت نیز بر جنایتهای خود افزودند. صحنه کشتن یک اسیر ویتنامی توسط رئیس پلیس سایگون و یا دهکده هایی که ابتدا با بمبهای آتش زا بمباران شده و سپس توسط کماندوهای آمریکایی نابود می شدند هنوز در خاطره ها مانده است. آمریکا ولی پا را از این فراتر نیز نهاد و با مواد شیمیایی تمام مناطقی را که تحت تسلط ویت کنگ بود با هواپیما سم پاشی کرد. نام عنصر نارنجی که نام این ماده شیمیایی بود سالها به عنوان لکه ننگی بر تارک آمریکا درخشید. عنصر نارنجی که حتی تا امروز قربانی می گیرد ماده ای بود که عنصر اصلی آن دی اکسین بود و به بیماریهای گوناگونی از جمله سرطان و معلولیتهای ذهنی می انجامید. 

 کشتار می لای؛ فاجعه ای خونین 

 در 16 مارس 1968 میلادی، 347 تا 504 شهروند غیرنظامی جمهوری ویتنام (ویتنام جنوبی) توسط سربازان ارتش آمریکا به قتل رسیدند. اکثر قربانیان را غیرنظامیان زن و کودک تشکیل می دادند. قبل از قتل، برخی از قربانیان مورد تجاوز، شکنجه و قطع اعضا نیز قرار گرفته بودند. برخی از اجساد نیز در جریان کشتار توسط سربازان قطعه قطعه شده بودند. کشتار در دهکده های می لای و می خه و سون می در جریان جنگ ویتنام رخ داد. پس از وقوع حادثه، سعی شد که حادثه مخفی گردد، ولی سرانجام شایعات پخش شده باعث گشت که یک سال بعد ماجرا توسط رسانه ها نقل گردد. 

 محاکمه صوری و تبرئه قاتلان 

 پس از افشای کشتار، دادگاه های نظامی برای محاکمه سربازان مقصر در کشتار برگزار گشت که بیش از 10 ماه طول کشیدند. تمام کسانی که در این ماجرا متهم شده بودند، به این استدلال که به آنها دستور داده شده بود که آن اعمال را انجام دهند (یا حتی صادقانه تصور می کردند که به آنها این اعمال دستور داده شده بود) از اتهام خود تبرئه شدند به غیر از ستوان کالی فرمانده دسته که به جرم دستور قتل محکوم به حبس ابد با اعمال شاقه شد. این حکم، رویه ای که متفقین جنگ جهانی دوم در دادگاه نورنبرگ و دادگاه توکیو ایجاد کردند را نقض می کرد. در آن دادگاه ها، استدلال شده بود که متهمین جنایت جنگی نمی توانند از عذر ""مامور و معذور"" استفاده کنند و چندین ژنرال ژاپنی و آلمانی با همین استدلال اعدام شدند. دادگاه های می لای ،توسط کسانی که در این ماجرا سعی در اجرای عدالت داشتند، متهم به سرپوش گذاردن بر کل ماجرا شدند. یکی از نیروهای آمریکایی که در این کشتار شرکت کرده بود، می گوید:""همه داشتیم تفریح می کردیم. فضا مثل سالن تیراندازی بود... او با 45 میلیمتری بهش [نوزاد] شلیک کرد و نخورد. ما خندیدیم. او سه فوت جلوتر رفت و دوباره گلوله نخورد. ما خندیدیم. بعد قشنگ رفت بالای سرش و تمومش کرد."" دو روز پس از این حکم، به دستور شخصی ریچارد نیکسون، کالی تا زمان رای دادگاه تجدید نظر از زندان آزاد شد. کالی حدود سه سال را در زندان نظامی در جورجیا گذراند که در طول این مدت، اجازه دیدار غیر محدود را نیز داشت. پس از سه سال وی عفو شد. 

 مخالفت مردم آمریکا جنگ دولت علیه ویتنامی ها 
 ملت آمریکا که روی پرده تلویزیون این صحنه ها را مشاهده می کرد بشدت علیه جنگ ویتنام به مبارزه برخاست، بدین ترتیب جبهه تازه ای علیه جنگ ویتنام در آمریکا گشوده شد. در همه دانشگاههای آمریکا دانشجویان پیشتاز مبارزه با جنگ ویتنام شدند و در همه ایالات آمریکا مبارزه علیه جنگ ویتنام گسترش یافت. در یک روز بیش از یک میلیون آمریکایی در برابر کاخ واشنگتن علیه جنگ ویتنام به پا خاستند.دولت آمریکا به تدریج مجبور شد تا نیروهای خود را از ویتنام فراخواند و کار دفاع از حکومت ویتنام جنوبی را به خود آن حکومت بسپارد. 

 سقوط سایگون 

 در اوایل سال 1975 دولت هانوی با اتکا به ویت کنگ ها بر شدت حملات خود افزود .در 30 آوریل 1975 نیروهای ویت کنگ و ویتنام شمالی سایگون را گرفتند و جنگ ویتنام به پایان رسید. در سال 1976 انتخاب مجلس ملی، راه را برای وحدت مجدد شمال و جنوب ویتنام فراهم نمود. 

 یک میلیون کشته 

 برخی منابع گفته اند آمریکا سالی 25میلیارد دلار خرج جنگ ویتنام کرد وشش میلیون تن بمب برفراز شهرها وجنگل های ویتنام فرو ریخت (تقریباً دوبرابر همه بمب هایی که در جنگ دوم جهانی بر ژاپن وآلمان فرود آمد) که یک میلیون نفر کشته شدند. پنجاه هزار جوان آمریکایی کشته وهزاران نفر معلول شدند . بیش از هشتاد میلیون لیتر مواد شیمیایی جنگلهای ویتنام را خشکاند واز بین برد. 

 جنگ ویتنام هنوز هم از ویتنامی ها قربانی می گیرد 

 به گزارش خبرگزاری فارس به نقل از نشریه کامن دریمز، سرزمین های مرکزی ویتنام با وجود گذشت 30سال از پایان حضور نظامی آمریکا در این کشور هنوز هم قربانی های فراوانی را در اثر اقدامات آمریکا شاهد است. مطابق گزارش ها وجود مقادیر فراوانی از بمب های عمل نکرده و زمین های مین گذاری شده از سوی آمریکا که هنوز امکان پاکسازی این حجم وسیع فراهم نیامده است، در حال حاضر نیز به کشته و زخمی شدن مردم ویتنام منجر می گردد. مطابق برآوردهای نظامی موجود حدوداً 350 هزار تن از بمب های ارتش آمریکا که بر سر مردم ویتنام ریخته شده است هنوز خنثی نگردیده است. بمبارانهای آمریکا در طول جنگ به کشته شدن بیش از یک میلیون ویتنامی منجر گردید. گزارش ها حاکی از آن است که از پایان جنگ ویتنام تاکنون 40 هزار ویتنامی دیگر قربانی بمب های وحشیانه آمریکا شده اند. آمریکا در این جنگ به شدت وجهه خود در جهان را خراب کرد. بسیاری از سلاح ها را ساخت. و در پایان جنگ از رکود اقتصادی هم بیرون آمده بود. آمریکایی ها وقتی از جنگ ویتنام یاد می کنند، بیشتر فکر پول به باد رفته کشورشان و 50 هزار سرباز کشته شده شان هستند تا 3میلیون ویتنامی کشته شده و ملت زجر کشیده ویتنام. 

 اعتراف دیرهنگام/ پرسش افکار عمومی غرب 

 استفاده از عامل نارنجی در جنگ ویتنام که حدود 36 سال پیش صورت گرفت و بیش از 1 میلیون نفر را به کشتن داد، یکی از جنایت های بمباران شیمیایی تاریخ بشر است که آمریکا شهریور ماه سال 1392 به آن اعتراف کرده است. عامل نارنجی نوعی جنگ افزار شیمیایی است که ارتش آمریکا در جنگ ویتنام از سال 1961 تا 1971 برای از بین بردن جنگل های پناهگاه نیروهای نظامی موسوم به ویت کنگ به کار برد.کاربرد این ماده علاوه بر آثار زیان بار محیطی، تلفات انسانی وحشتناکی داشت، به گونه ای که بر اساس برآوردها بر اثر این سم پاشی ها 400 هزار نفر کشته یا ناقص العضو شدند و در سال های بعدی تا کنون نزدیک به 500 هزار کودک با اختلالات مادرزادی تولد یافته اند.دولت آمریکا در برابر انتقادات وارده درباره استفاده از این عامل زیان بار راه، انکار گزیده بود اما سال گذشته تصمیم به پاکسازی آثار این ماده سمی کرد که از سوی محافل کارشناسی و رسانه ای به اعتراف دولت این کشور به اثرات مخرب عامل نارنجی تعبیر شد.کشورهای آمریکا و ویتنام مرداد ماه سال گذشته اولین اقدام مشترک خود برای سم زدایی از بخشی از فرودگاه بین المللی دانانگ که در یکی از جذاب ترین مناطق گردشگری ویتنام قرار دارد را آغاز کردند. ارتش آمریکا در خلال جنگ ویتنام، عامل مرگبار نارنجی را در همین پایگاه هوایی ذخیره کرده بود. برآوردها نشان می دهند نیروهای آمریکا در خلال 10 سال جنگ ویتنام از 53 میلیون گالن (معادل با 198 میلیون و 750 هزار لیتر) عامل نارنجی برای تخریب جنگل های مرز ویتنام با لائوس و از بین بردن مخفی گاه های نیروهای ویتنام استفاده کردند. اثرات مرگبار این ماده سمی تا به امروز در منابع آبی و خاک کشور ویتنام مشهود بوده است. این ماده های سمی می توانند از طریق چربی های حیوانی وارد چرخه غذایی انسان ها شده و شمار زیادی را به بیماری های مرگبار مبتلا کنند. 

 دلیل عذرخواهی آمریکا 

 اما پرسش این بود که چه چیزی تغییر در نگرش آمریکا را موجب شد و این کشور را به بازسازی ویتنام ترغیب کرده است؟ تد رال روزنامه نگار و کاریکاتوریست سیاسی آمریکایی در پاسخ به این پرسش می گوید، پاسخ این پرسش این است که منافع آمریکا فعلا چنین ایجاب می کند، وگرنه مسائل اخلاقی نقشی در این میان ندارد. تد رال می گوید: در شرایطی که چین خود را به ویتنام نزدیک کرده است، روابط تجاری آمریکا با این کشور اهمیتی روزافزون می یابد. بنابراین وزارت خارجه آمریکا این موضوع را فرصتی برای بهبود روابط با ویتنام و فرصت آفرینی برای تجارت آمریکا می بیند. وی افزود: نزدیک به نیم قرن از آن حادثه می گذرد و اکنون بسیاری از کسانی که [بر اثر عامل نارنجی] به بیماری مبتلا شده اند، احتمالاً بر اثر کهولت سن درگذشته اند. ما باید در سال 1975 به این موضوع توجه می کردیم. بیل هک ول از کهنه سربازان آمریکایی جنگ ویتنام که بنیان گذار ائتلاف ANSWER ( همین حالا برای توقف جنگ و پایان نژادپرستی دست به کار شوید ) است نیز نظری مشابه با تد رال ابراز کرده و می گوید مسائل انسانی در انگیزه های آمریکا دخیل نیست.وی گفت: زمان این اقدام جای سوال دارد و به خاطر پیدایش قدرت نوظهوری مانند چین نمی توان به این اقدام صرفاً به عنوان اقدامی برای نزدیک تر شدن به ویتنام نگریست . 

 ضرورت بازنگری در رفتارهای اشتباه 

 اشاره مقام معظم رهبری در پیام به جوانان اروپایی و آمریکای شمالی به همین نکته یعنی اعترافات و ابراز شرمساری دیرهنگام است که نه تنها دردی از وحشی گری علیه جامعه بشریت دوا نمی کند که تکرار آن در مقاطع دیگر تاریخ هر انسان آزاده ای را از اینده بشریت نگران می نماید. از این روست که وجدان عمومی غرب نیازمند تجدید نظر در سنت تاریخ نگاری خود است تا بیش از هرزمان دیگری ازط پدیده های وحشتناک تاریخی برای انسان آینده ممانعت کند. به گفته حزب کمونیست ویتنام دولت فعلی آمریکا 41 میلیون دلار برای کاهش میزان آلودگی در 73 هزار متر مکعب از خاکهای ویتنام اختصاص داده است. با این وجود، موضوع جبران پذیری سلامت هنوز یکی از موضوعات اصلی مطرح بین واشنگتن و هانوی است. به گفته جینی میرر ، رئیس اتحادیه بین المللی حقوقدانان دموکرات، آمریکا تا سالها پس از این جنگ از قبول اینکه عامل نارنجی برای کهنه سربازان خودش مشکلی به وجود آورده است، امتناع می کرد. 

 انتهای پیام/",8
"جست و جوی پلیس برای یافتن عاملان تیراندازی کپنهاگ ادامه دارد 
 حمله دو مهاجم به کافه تریا یی در کپنهاگ پایتخت دانمارک که محل نشستی با حضور سفیر فرانسه و طراح کاریکاتورتوهین آمیز به پیامبر اسلام بود یک کشته و سه زخمی بر جا گذاشت. 

 ساعاتی پس از این حمله مرگبار، در تیراندازی دیگری در نزدیکی یک کنیسه در کپنهاگ یک نفر کشته شد و دو پلیس زخمی شدند. 

 بنابرگزارشها عامل حمله دوم نیز متواری شده است . 

 حمله دوم در خیابان کریستالگید( Krystalgade) حدود 5 کیلومتری محل تیراندازی اول روی داد. 

 بنابرگزارشها عامل حمله دوم نیز متواری شده است . 

 در پی وقوع این حملات پلیس به ساکنان درباره نا امن بودن مرکز شهر هشدار داد . 

 هله تورنینگ -اشمیت نخست وزیر دانمارک حمله مسلحانه روز شنبه به یک گردهمایی در کپنهاگ را یک اقدام تروریستی دانست . 

 پیش از این پلیس دانمارک گفته بود که هنوز از تروریستی بودن حمله در کپنهاگ کاملا مطمئن نیست. 

 ن ام/ م ح",8
"تدابیر امنیتی شدید در نمایشگاه قاهره/ عرضه آثار قرضاوی ممنوع شد 
 به گزارش خبرگزاری مهر به نقل از کایرو پست، نمایشگاه کتاب قاهره که از سوی سازمان کتاب مصر برپا می شود، با حضور ابراهیم محلب و جابر عصفور وزیر فرهنگ مصر و در میان تدابیر شدید امنیتی آغاز به کار کرد. 

 با این حال شماری از شرکت کنندگان از برنامه ریزی ضعیف و عدم سازماندهی مناسب برای ارایه کتاب ها ناراضی هستند. 

 در عین حال کنترل شدید امنیتی به دلیل سالگرد بهار عربی در این کشور و کشته شدن چندین نفر نیز موجب شده تا صف های طویلی از بازدیدکنندگان که باید از چند پست امنیتی عبور کنند، در اطراف محل برگزاری نمایشگاه ایجاد شود. 

 در حالی که قرار بود عربستان سعودی به عنوان کشور میهمان در نمایشگاه امسال حضور داشته باشد، به دنبال درگذشت پادشاه سعودی در 22 ژانویه و اعلام عزاداری در این کشور، تمامی برنامه های مربوط به این بخش (کشور مهمان ویژه) حذف شد و مراسم افتتاحیه نمایشگاه نیز بدون برپایی جشن، کلید خورد. 

 در عین حال از روزهای اول تشکیل این نمایشگاه وزیر فرهنگ مصر رسماً ممنوعیت ارائه هر نوع از آثار شیخ یوسف القرضاوی عالم دینی مصری را اعلام کرد. آثار وی به دلیل حمایت رسمی از حزب اخوان المسلمین ممنوع اعلام شده، اما وزیر فرهنگ مصر پس از شکایت بازدیدکنندگان، اعلام کرد کتاب های وی از سوی ناشر بازگردانده شده و این امر به معنی سانسور نیست. 

 امسال در حالی که محمد عبدو اصلاح طلب مصری (1905-1849) به عنوان شخصیت سال نمایشگاه کتاب قاهره انتخاب شده، 11 عنوان از 12 نشستی که در طول این نمایشگاه برگزار می شود، به موضوع اصلاحات دینی اختصاص یافته است. 

 این نمایشگاه نقطه توجه خود را امسال بر متفکران نوآور عرب و جهان اختصاص داده است. حسن حنیفی فیلسوف مصری، آدونیس شاعر سوری، علی حارب متفکر لبنانی، رجا بن سلما متفکر تونسی، آلن گرش روزنامه نگار فرانسوی و عبدالجواد یاسین متفکر مصری از میهمانان ویژه این نمایشگاه هستند. 

 یکی از مهمترین نشست های امسال که قرار بود با شرکت بها طاهر نویسنده مشهور تشکیل شود، هرگز برگزار نشد و بدون اعلان قبلی برنامه دیگری جایگزین آن شد. 

 امسال 26 کشور در این نمایشگاه شرکت دارند که از میان آنها 19 کشور عرب و 7 کشور غیرعربی هستند. 850 ناشر شامل 550 ناشر مصری، 250 ناشر عرب و 50 ناشر غیرعرب در این نمایشگاه بیش از 70 هزار عنوان کتاب را در معرض دید بازدیدکنندگان قرار داده اند. 100 غرفه جداگانه نیز به ارایه کتاب های دست دوم اختصاص یافته است. 

 سال پیش این نمایشگاه با شرکت 24 کشور تشکیل شده بود و 755 ناشر آثارشان را در این رویداد ارایه کرده بودند. عربستان سعودی، کویت، امارات متحده عربی، بحرین، تونس، عمان، فلسطین، اردن، لیبی، یمن، سودان، سومالی، اریتره، اتیوپی، الجزایر، عراق، مراکش، سوریه و لبنان از جمله کشورهای عربی و ایتالیا، روسیه، هندوستان، آذربایجان، آلمان، فرانسه و جمهوری چک از جمله کشورهای غیرعربی حاضر در نمایشگاه امسال قاهره هستند. 

 امسال برای نخستین بار ترکیه در این نمایشگاه کتاب قاهره شرکت نکرده است. این امر نشان دهنده گسترش تنش های سیاسی بین مقامات دو کشور ترکیه و مصر است. 

 این نمایشگاه که در فضایی به وسعت 80 هزار مترمربع برپا شده، با ارایه یک مپ اندروئید برای اولین بار، اطلاعات لازم را در اختیار شرکت کنندگان قرار می دهد. 

 بزرگترین غرفه نمایشگاه امسال کتاب قاهره، غرفه وزارت فرهنگ مصر است. 

 خانه نشر الاهرام به عنوان بزرگترین ناشر مصری امسال با بیش از 10 هزار عنوان کتاب در این نمایشگاه حضور دارد و پنج سالن را به خود اختصاص داده است. 

 این نمایشگاه هر روز از ساعت 10 صبح تا 7 بعداز ظهر برای فروش کتاب و تا 9 شب برای برنامه ها و نشست های ادبی دایر است. 

 چهل و ششمین نمایشگاه کتاب قاهره که یک هفته است کار خود را شروع کرده، تا پنج شنبه هفته آینده (12 فوریه- 23 بهمن) ادامه خواهد داشت.",8
"رئیس جمهور پیشین مالدیو بازداشت شد 
 به گزارش بولتن به نقل از واحد مرکزی خبر، مقامات پلیس مالدیو روز یکشنبه از بازداشت رئیس جمهور پیشین این کشور در پی هشدار دستگاه قضایی خبر دادند. 

 مقامات پلیس مالدیو در این باره اعلام کردند در پی اعلام یک دادگاه در خصوص احتمال فرار محمد نشید رئیس جمهور پیشین این کشور، وی را بازداشت کردند. رئیس جمهور پیشین مالدیو قرار است در دادگاه به اتهام فعالیت های تروریستی محاکمه شود. 

 به گزارش خبرگزاری رویترز از ماله، بر اساس گزارش های منتشر شده، بازداشت نشید باعث بروز درگیری هایی میان حامیان وی و مقامات دولت کنونی شد.",8
"تسلیت نتانیاهو به مصر؛ همکاری امنیتی تل آویو-قاهره ادامه پیدا می کند 
 به گزارش گروه بین الملل خبرگزاری فارس ، بنیامین نتانیاهو نخست وزیر رژیم صهیونیستی، مرگ 21 مسیحی مصری به دست گروهک تروریستی داعش را به مردم مصر تسلیت گفت. 

 روزنامه مصری الیوم ، به نقل از سخنگوی نخست وزیر اسرائیل برای رسانه های عربی گزارش داد که نتانیاهو در دیدار با دیوید بردو سناتور آمریکایی با مصری ها ابراز همدردی کرده است. 

 نخست وزیر رژیم صهیونیستی گفت گروه های اسلامگرای افراطی روز به روز در سراسر خاورمیانه پیشرفت می کنند و چند روز قبل به صورت وحشیانه ای 21 شهروند مصری را در لیبی اعدام کردند. 

 وی همچنین تأکید کرد که اسرائیل در بحث مبارزه با تروریسم در کنار مصر خواهد بود ( + ) زیرا خطر تروریسم همه را تهدید می کند. 

 ماه گذشته (میلادی) تروریست های القاعده در لیبی 21 شهروند مسیحی مصری را که برای کار در لیبی اقامت داشتند از خوابگاه هایشان ربودند. 

 در هفته های اخیر گزارش های تأیید نشده ای از اعدام این گروگان ها منتشر شد، که سر انجام با انتشار فیلم اقدام داعش در بُریدن سر 21 مسیحی وزارت خارجه مصر مرگ شهروندانش را در لیبی تأیید کرد. 

 این حادثه با واکنش های شدید جهانی روبه رو شد و مصر 7 روز در سراسر کشور عزای عمومی اعلام کرد. 

 در همین راستا، جنگنده های ارتش مصر چندین پایگاه تروریست های داعش را در خاک لیبی مورد هدف قرار دادند. 

 گزارش های رسانه ای حاکی است که ارتش این کشور همچنین عملیات زمینی با استفاده از نیروهای گارد ویژه برای مقابله با داعش اجرا کرده که به بازداشت چندین تروریست داعشی منجر شده است. 

 مصر همچنین از شورای امنیت خواسته بر اساس بند هفت منشور سازمان ملل با همکاری بین المللی در لیبی دست به اقدام نظامی بزند. 

 انتهای پیام/ص",8
"آغاز استیضاح نخست وزیر سابق تایلند 
 قانونگذاران منتخب ارتش تایلند دیروز (جمعه) استیضاح یینگلاک شیناواترا، نخست وزیر سابق این کشور آسیایی را آغاز کردند. تحلیگران بر این باورند که رهبران بانکوک می خواهند اطمینان حاصل کنند که وی در آینده به عرصه سیاست بازنگردد. به گزارش آسوشیتدپرس، حامیان یینگلاک شیناواترا اتهامات وی را سیاسی می دانند؛ اتهاماتی که مربوط به طرح یارانه دولت تایلند برای برنج بود.",8
"عربستان فعالیت سفارت خود در یمن را به حالت تعلیق درآورد 
 دولت عربستان فعالیت سفارت خود در صنعا پایتخت یمن را حالت تعلیق درآورد. 

 به گزارش ایلنا به نقل از خبرگزاری واس، یک منبع در وزارت خارجه عربستان گفت که ریاض فعالیت سفارت خود در صنعا را به دلیل تحولات امنیتی و سیاسی در یمن به حالت تعلیق درآورد. 

 این منبع افزود که همه کارکنان سفارت عربستان، یمن را ترک کردند. 

 پیش از این کشورهای آمریکا، انگلیس، آلمان، فرانسه و ایتالیا نیز به دلیل تحولات جدید در یمن سفارتخانه های خود را در صنعا بستند. 

 پایان پیام",8
"اندونزی سه قایق ماهیگیری ویتنام را غرق کرد 
 به گزارش ایرنا، این نخستین اقدام جدی 'جوکو ویدودو' رییس جمهور اندونزی برای مقابله با ماهیگیری غیرقانونی در آب های این کشور است که به اعتقاد وی میلیاردها دلار از درآمد سواحل جنوب شرقی آسیا را از بین می برد. 

 'ماناهان سیمورانگیر' سخنگوی نیروی دریایی اندونزی روز شنبه اعلام کرد که این سه قایق در جزایر دور افتاده 'آنامباس' واقع شده در بین اندونزی و مالزی غرق شدند. 

 به نوشته تارنمای 'جاکارتا گلوب'، وی هدف از این اقدام را پیامی به خارجی ها دانست تا از 'آب های اندونزی دزدی نکنند'. 

 دو فروند کشتی نیروی دریایی اندونزی پس از دستگیری 33 خدمه این قایق ها و ضبط سه تن ماهی صید شده، با بستن مواد منفجره به این قایق ها از راه دور به آنها شلیک کردند. 

 دولت اندونزی معتقد است علاوه بر آسیب های اقتصادی میلیارد دلاری، ماهیگیران خارجی با استفاده از مواد منفجره و سمومی که جهت ماهیگیری استفاده می شود آسیب های محیط زیستی زیادی به منابع این کشور وارد می کنند. 

 رییس جمهور اندونزی امیدوار است افزایش درآمد شیلات این کشور که پنج سال گذشته در سطح پایینی قرار داشته است به رشد اقتصادی اندونزی کمک کند. 

 غرق کردن قایق های ماهیگیری ویتنام در حالی انجام شده که هفته گذشته مقامات بلندپایه دفاعی اندونزی و ویتنام بر لزوم تقویت همکاری های نظامی بین دو کشور تاکید کردند. 

 'نگوئین چی وین' معاون وزیر دفاع ویتنام و 'هاریوکو سوکارتو' رییس مرکز مطالعات استراتژیک نیروهای مسلح اندونزی هفته گذشته در هانوی پایتخت ویتنام در مذاکراتی خواستار افزایش ثابت در منطقه شدند. 

 اندونزی و ویتنام از جمله کشورهای منطقه جنوب شرق آسیا هستند که در مورد مالکیت دریای چین جنوبی با پکن دارای چالش های اساسی هستند. 

 ایجاد اختلاف بین دو کشور را شاید بتوان به نوعی ایجاد مانع برای پایان بخشیدن به چالش های دریای چین جنوبی دانست که از تنش های مهم منطقه جنوب شرقی آسیا محسوب می شود. 

 آساق**241**1611",8
"اعلام دلیل سقوط هواپیمای رئیس جمهور مقدونیه 
 نتایج یک تحقیق و تفحص بین المللی ، نشان داد اشتباهات خلبان عامل سقوط هواپیمای حامل بوریس ترایکووسکی رئیس جمهور مقدونیه در سال 2004 در بوسنی بود که بر اثر آن وی و هشت تن از همراهانش جان باختند.این نتایج ، یافته های تحقیقات اولیه را که بلافاصله پس از وقوع حادثه از سوی مسوولان بوسنیایی صورت گرفته بود، تأیید کرد. 

 عمر کولیچ رئیس یک کمیسیون بین المللی که ظرف دو سال گذشته کار تحقیق و تفحص درباره این حادثه را انجام می داده است، گفت: چند مورد خطای سیستماتیک خلبان، عامل اصلی سقوط هواپیمای حامل رئیس جمهور مقدونیه و همراهانش شد . این هواپیمای کینگ ایر 200 ، 26 فوریه سال 2004 زمانی که تلاش می کرد در شرایط نامساعد جوی در فرودگاه موستار در جنوب بوسنی به زمین بنشیند، سقوط کرد.درپی این حادثه، ترایکووسکی 47 ساله و شش تن از نزدیک ترین مشاورانش به علاوه دو خلبان دردم کشته شدند. در آن زمان برخی گمانه زنی ها حاکی از آن بود که هواپیمای ریاست جمهوری احتمالا هدف حمله ای حساب شده قرار گرفته است.",8
"آغاز دوباره بارش برف و باران در نوار شمالی کشور از اواسط هفته/ بروز مه صبحگاهی در پایتخت 
 فریبا گودرزی در گفت وگو با خبرنگار جامعه فارس درباره شرایط جوی کشور طی روزهای آینده اظهار داشت: هم اکنون بارندگی ها در برخی مناطق کشور ادامه دارد و پیش بینی می شود که بارش برف و باران از اواسط هفته جاری تا پایان هفته در نوار شمالی کشور تداوم یابد. 

 کارشناس سازمان هواشناسی در ادامه افزود: امروز شاهد بارش باران در سواحل گیلان، فارس، گلستان، خراسان شمالی و رضوی و برخی مناطق خراسان جنوبی هستیم. 

 وی با بیان اینکه در ارتفاعات مناطق مزبور بارش برف رخ خواهد داد، ابراز داشت: در روز های پیش رو روند کاهش دمای هوا در مناطق کشور محسوس نخواهد بود به طوری که می توان گفت دمای هوا در برخی نقاط کشور افزایش تدریجی می یابد. 

 گودرزی با بیان اینکه آسمان تهران طی روز جاری نیمه ابری و گاهی همراه با وزش باد پیش بینی می شود، گفت: انتظار می رود صبح فردا در این کلانشهر شاهد مه صبحگاهی باشیم. 

 این کارشناس سازمان هواشناسی خاطرنشان کرد: دمای هوای تهران طی روز های آینده به طور نسبی افزایش می یابد. 

 انتهای پیام/",1
"پرو جاسوسی دریایی شیلی علیه خود را اقدامی غیردوستانه خواند 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، اولانتا هومالا رئیس جمهور پرو روز شنبه طی سخنانی در ایالت پیرونا واقع در شمال غربی کشور در رابطه با جاسوسی سه افسر نیروی دریایی پرو علیه کشور خود برای شیلی اعلام کرد که این عمل، اقدامی غیردوستانه و غیر قابل پذیرش محسوب شده و از جانب دولت این کشور مورد انتقاد قرار گرفته است. 

 هومالا در ادامه افزود: دولت پرو هیچ گاه چنین اقداماتی را از جانب کشورهایی که با آن ها در زمینه های گوناگون همکاری کرده و در بسیاری از سازمان ها از جمله اتحادیه کشورهای آمریکای جنوبی(اوناسور)، اتحادیه پاسفیک (متشکل از پرو، شیلی، کلمبیا و مکزیک) و انجمن همکاری های اقتصادی آسیا و اقیانوسیه با آن ها همراه است نمی پذیرد. 

 وی در بخشی از سخنانش ضمن اشاره به این مطلب که میشل باچلت رئیس جمهور شیلی هنوز نسبت به این اقدام توضیحی ارائه نداده است، تأکید کرد که بروز چنین اختلافات دیپلماتیکی بر روابط دوجانبه بین لیما و سانتیاگو پایتخت پرو و شیلی تأثیر منفی خواهد گذاشت. 

 از این رو وزارت امور خارجه شیلی طی بیانیه ای در این خصوص ضمن تأکید بر افزایش روابط با کشور دوست خود یعنی پرو اعلام کرد که دولت این کشور هرگز اقدام جاسوسی در سایر کشورها و حتی در خاک خود را انجام نداده و نخواهد پذیرفت. 

 رئیس جمهور پرو در بخشی از سخنانش در حالی که اهمیت این مسئله را در حد بسیار زیادی اعلام کرده بود، متذکر شد که اقدامات حفاظتی در این حوزه نباید کاهش پیدا کند و مسئولان باید دقت کنند که امور این چنینی چگونه به وقوع پیوسته و انجام می شوند. 

 هومالا در این راستا خواستار برگزاری اجلاسی سیاسی در کشور شد تا با افزایش اتحاد بتواند در برابر چنین اقداماتی مقابله کند. 

 وی همچنین ضمن یادآوری پیگیری جرم سه خائن پرویی در شورای عالی دادگستری نظامی اعلام کرد که وزارت امور خارجه کشور باید مسئله جاسوسی در پرو را رهگیری کند. 

 افسر جانی فیلکو از سال 2005 تا 2012، تحلیلگر آلفردو دومینگز از سال 2011 تا 2012 و یک نظامی با نام خانوادگی گنزالس از سال 2010 تا 2012 مشغول به انجام اقدامات جاسوسی برای شیلی بوده اند که در سال 2014 توسط دولت پرو کشف شد. 

 به گفته خوآن پابلو راموز رئیس دادگاه نظامی پرو، دو تن از افراد بازداشت شده با ارسال تصاویری رمزگذاری شده توسط نامه های الکترونیکی این اقدام را انجام می دادند. 

 انتهای پیام/",8
"موج جدید بارش استان اصفهان را فرا می گیرد 
 احسان مرادی در گفتگو با خبرنگار مهر، اوضاع جوی سه روز آینده با بارش باران ، وزش باد و زمستانی شدن دوباره هوا در آخرین ماه آخرین فصل سال پیش بینی کرد. 

 دوشنبه: افزایش ابر و بتدریج بارش 

 این پژوهشگر با اشاره به گذر موجی ناپایدار اظهار داشت: از امروز با گذر موجی ناپایدار ابتدا در نیمه غربی و جنوبی استان، افزایش ابر و بارش باران یا برف آغاز می شود. که البته به علت غلبه جریان های گرم و مرطوب بیشتر بارش ها به صورت باران خواهد بود. از شهرهای بارانی یا برفی طی ساعت های آینده می توان به فریدونشهر، خوانسار، گلپایگان، تیران و کرون، سمیرم و دهاقان نام برد. که البته امروز عصر و شب در سایر مناطق استان هم احتمال بارش های پراکنده وجود دارد. همچنین بتدریج بر سرعت وزش باد افزوده می شود. 

 سه شنبه: نیمه ابری تا تمام ابری، بارش، وزش باد و کاهش محسوس دما 

 مرادی درباره افزایش بارش ها در روز سه شنبه گفت: از سه شنبه شاهد تقویت سامانه ناپایدار بر روی استانمان خواهیم بود. در این روز افزایش ابر، وزش باد نسبتا شدید، بارش باران یا برف و کاهش محسوس دما پدیده چیره در بیشتر مناطق استان خواهد بود که در مناطق غربی، شمالی و جنوبی استان شاهد برف و کولاک خواهیم بود. از عصر این روز بارشهای باران در برخی مناطق استان به مخلوطی از باران و برف یا برف تبدیل می شود. و سه شنبه شب، شبی سرد خواهد بود. 

 چهارشنبه: روز سرد، به یاد زمستانی که دارد می رود 

 این پژوهشگر در پایان درباره اوضاع جوی روز چهارشنبه افزود: صبح چهارشنبه در نیمی از استان شاهد یخبندان خواهیم بود و تقریبا از بارش هم خبری نیست. این صبحدم را با مه صبحگاهی آغاز می کنیم و شرایط جوی به ما یادآور می شود که زمستان هنوز نرفته است. از اواسط روز آسمان صاف تا نیمه ابری خواهد بود. چهارشنبه کشاورزان و باغداران بی نهایت مراقب محصولات خود باشند. در این روز از سرعت وزش باد هم کاسته خواهد شد.",1
"نخست وزیر یونان: از حل مساله عادلانه قبرس حمایت می کنیم 
 به گزارش ایرنا ازآتن،رسانه های یونانی از نیکوزیا گزارش دادند: نخست وزیر یونان در دیدار با' نیکو اناستاسیادیس'در نیکوزیا،گفت، آتن از مواضع قبرس( بخش جنوبی و یونانی نشین) برای حل مساله عادلانه و پایدار مساله منطقه حمایت می کند و حمایت از قبرس یکی از اولویت های مهم سیاست خارجه یونان می باشد. 

 چیپراس در ادامه افزود: ما خواستار صلح، آرامش و امنیت در دریای اژه و مدیترانه هستیم و ترکیه نیز بایستی برای رسیدن به این مساله مهم و حیات برای توسعه و رفاه کشورهای همجوار گام بردارد و صادقانه برای حل مساله قبرس وارد عمل شود. 

 قبرس در سال 1974 پس از ورود نیروهای ارتش ترکیه به بخش شمالی( ترک نشین ) عملاً به دو بخش تقسیم کردید و تا تلاش ها برای حل این مساله و وحدت دو بخش قبرس تاکنون با شکست مواجه شده است. 

 طی چند ماه اخیر با حضور کشتی ترکیه در نزدیک سواحل قبرس برای انجام عملیات اکتشافی برای نفت و گاز روابر آنکارا، نیکوزیا و آتن به تیرگی بیشتری گراییده است. 

 رییس جمهوری قبرس نیز از حمایت یونان از کشورش تشکر و قدردانی کرد و گفت: یونان و قبرس دارای دیدگاه های مشابه ای در مسایل ملی و بین المللی دارند و همکاری و هماهنگی دو کشور می تواند در نحوه حل مسایل و مشکلات بسیار مفید و موثر باشند. 

 بر اساس سنت دیرینه سیاست خارجه یونان، نخست وزیری که به قدرت می رسد ،اولین سفر خارجی خود را از نیکوزیا آغاز می کند. 

 نخست وزیر یونان فردا( سه شنبه ) از نیکوزیا به رم و از رم به بروکسل سفر می کند و به نظر می رسد که تلاش هایی برای کاهش اختلاف نظر بین آتن و اتحادیه اروپا به منظور رسیدن به راه حل مورد قبول دو طرف در مورد برنامه مالی و بحران اقتصادی کشور یونان، شروع شده اند. 

 اروپام**462**1917",8
"تاخیر 5 ساله در آغاز ساخت نخستین نیروگاه هسته ای ویتنام 
 نگرانی های مربوط به تجهیزات ایمنی، ساخت نخستین نیروگاه هسته ای ویتنام را 5 سال بیش از برنامه اولیه به تأخیر انداخته است. 

 به گزارش خبرگزاری دانشجویان ایران (ایسنا) و به نقل از روزنامه گاردین، در جنوب شرقی آسیا انرژی هسته ای را یکی از موارد اصلی لازم برای توسعه یک کشور می دانند. ویتنام هم اکنون همه انرژی مورد نیاز خود را از طریق سوخت های فسیلی مثل زغال سنگ و گاز مایع تامین می کند. 

 این در حالی است که میزان ذخایر نفت و گاز این کشور در سال های اخیر به شدت رو به کاهش بوده است و به همین دلیل ویتنام به یکی از واردکننده های اصلی نفت و زغال سنگ تبدیل شده است. 

 به گفته هوانگ توان، مدیر کل سازمان انرژی اتمی ویتنام، ساخت نخستین نیروگاه هسته ای این کشور که قرار بود در سال 2014 آغاز شود؛ تا سال 2019 به تعویق افتاده است. 

 مدیر کل سازمان انرژی اتمی ویتنام روز جمعه در حاشیه کنفرانس انرژی هسته ای که در شهر هانوی ویتنام برگزار شد در این باره گفت: آماده سازی شرایط لازم برای آغاز ساخت این نیروگاه به خصوص آماده سازی چارچوب های قانونی لازم به زمان بیش تری نیاز خواهد داشت. 

 او ادامه داد: نیاز به ساخت سریع تر نخستین نیروگاه هسته ای ویتنام به دلیل افزایش نیافتن تقاضای انرژی، افزایش پیدا نکرده است. ساخت این نیروگاه حدود 6 سال زمان خواهد برد. 

 مدیر کل سازمان انرژی اتمی ویتنام افزود: میزان تقاضای انرژی ویتنام در سال 2014 حدود 156 میلیارد کیلووات بوده است که در مقایسه با نیاز 210 میلیارد کیلوواتی در سال 2011 کاهش یافته است. 

 به گفته او نگرانی های موجود در مورد جنبه های ایمنی ساخت این نیروگاه یکی دیگر از دلایل تاخیر در آغاز ساخت نیروگاه هسته ای ویتنام بوده است. 

 انتهای پیام",8
"موضع دولت جدید یونان عاقلانه است؛ شکست کامل سیاست های تحمیلی اروپا به آتن 
 به گزارش گروه بین الملل خبرگزاری تسنیم ، ""دکتر هاینر فلاسبک"" از کارشناسان مهم اقتصادی و از اساتید دانشگاه این کشور در آلمان در بخشی از گفتگو با روزنامه ""تاگس آنسایگر"" اظهار داشت که موضع دولت یونان عاقلانه است و اگر موضع گیری ناعاقلانه ای وجود دارد از طرف دولت آلمان است. یونان در اصل خواستار توقف یک سیاست شکست خورده است. 

 سیاستی که در پنج سال اخیر از طرف طلبکاران یونان به این کشور تحمیل شد کاملا شکست خورده است. این سیاست ها به قویترین سقوط اقتصاد یک کشور که ما از زمان رکود بزرگ مشابه آن را ندیده ایم منجر شده است. این سیاست ها در یونان حالت های فاجعه باری را ایجاد کرده است. 

 این کارشناس معروف آلمانی در بخش دیگری از این گفتگو خاطر نشان کرد که دولت یونان کاملا حق دارد که دیگر نمی خواهد اصلاحات سخت را در پیش گیرد. آلمان کاملا در اشتباه است و موضع گیری بجایی ندارد. برلین از آنجایی که نمی تواند اعتراف کند که در پنج سال اخیر کاملا اشتباه کرده است در یک موقعیت بی معنی و مزخرف باقی مانده است. تنها چیزی که ما می توانیم امروز به آن امیدوار باشیم این است که بروکسل، رم و پاریس بهتر درک کنند که چه رویکرهای اشتباهی در پیش گرفته شده است. 

 وی افزود: وقتی بعد از پنج سال یک اقتصاد این گونه سقوط کرده و به عنوان واکنش به این مسئله یک دولت جدید در این کشور روی کار آمده تا رویکرد دیگری را در پیش گیرد بنابراین ما نمی توانیم بگوییم که برای ما هیچ فرقی نمی کند که نتیجه انتخابات چه بوده است و ما به سیاست های بی معنی خود ادامه می دهیم. 

 دکتر ""هاینر فلاسبک"" در ادامه گفت: از سال 2010 یونان هیچ سیاست مستقلی را در پیش نگرفته و همه چیز از طرف تروئیکای اروپایی به یونان دیکته شده است و آتن مرحله به مرحله بزرگترین کاهش دستمزدها در بین کشورها اروپایی را اجرایی کرده است که نتیجه آن فاجعه بار بوده است. تئوری تروئیکا این بود که ما با کاهش دستمزدها بر بیکاری غلبه کرده و رشد اقتصادی ایجاد کنیم. این تئوری اساسا غلط است. 

 وی در ادامه به وضعیت خوب اقتصادی و سرمایه گذری در یونان قبل از ظهور بحران مالی در این کشور اشاره کرده و در بخش دیگری از این گفتگو نسخه تروئیکا همچنین برای کشورهای بحران زده دیگر منطقه یورو از جمله اسپانیا، پرتغال و ایرلند را ناکار آمد توصیف کرد. 
 این کارشناس آلمانی برلین را مسئول رنج کشورهای منطقه یورو در سایه وضعیت اقتصادی دشوار دانسته و ابراز امیدواری کرد که فرانسه و ایتالیا موضع عاقلانه ای را برای حل این بحران اتخاذ کنند. 

 وی در بخش دیگری از این گفتگو شرایط در دیگر کشورهای منطقه یورو بخصوص فرانسه و ایتالیا را هم فاجعه بار توصیف کرده و گفت: همه این کشورها به پیشنهادات مثبت و نه سیاست های ریاضتی نیاز دارند. 

 انتهای پیام/پ",8
"آمریکایی سازی ساختارهای نظامی استونی برای مقابله با روسیه 
 به گزارش ایرنا، هرچند برنامه آمریکایی سازی جمهوری های شوروی سابق، گستره جغرافیایی وسیعی را در شرق اروپا شامل می شود، اما جمهوری کوچک استونی در این حوزه جایگاه ویژه ای دارد. 

 تحلیلگران مسایل سیاسی با اشاره به ویژگی های اجتماعی و تاریخی متفاوت مردم استونی با روسیه می گویند واشنگتن در چارچوب ناتو، نگاه ویژه ای برای بهره گیری از توانمندی های سرزمینی این جمهوری کوچک در فرآیند تلاش برای تقابل با مسکو به مثابه موج دوم تجزیه پهناورترین کشور جهان دارد. 

 گفته می شود واشنگتن به همراه متحدان اروپایی اش، اولویت خود را بر تجهیز ساختارهای نظامی استونی با تجهیزات آمریکایی متمرکز کرده است و می کوشد با خارج کردن توانمندی های نظامی این جمهوری شوروی سابق از حیطه نفوذ روس ها، برای بهره برداری از آن در رویکردهای تقابلی آینده با مسکو آماده شود. 

 در این راستا انتشار خبر قرارداد 55 میلیون دلاری فروش سامانه های موشکی آمریکایی ضد تانک 'جاولین' به استونی در روزهای اخیر، بار دیگر اهمیت این جمهوری در برنامه های ضدروسی واشنگتن در چارچوب ناتو را برجسته کرد. 

 این خبر در رسانه های خبری بین المللی به دلیل جایگاه ویژه استونی در برنامه های 'توسعه به شرق' ناتو، بازتاب گسترده ای داشت و تحلیلگران مسایل نظامی از این اتفاق به عنوان تشدید رویکردهای ضدروسی ناتو به ویژه همزمان با تحولات جاری اوکراین یاد کردند. 

 ملیس کیلی فرمانده لیگ دفاعی استونی با تایید این خبر اعلام کرد 'خرید تجهیزات نظامی مازاد آمریکایی، بخشی از رویکرد منطقی و معمول به سامانه دفاعی است'. 

 کیلی با بیان اینکه فروش تجهیزات نظامی مازاد آمریکایی به استونی، بخشی از فرآیند طبیعی توسعه نیروهای نظامی تالین (پایتخت استونی)است، افزود: ما به طور مداوم در حال ارزیابی نوع سامانه های نظامی مورد نیاز نیروهای دفاعی کشورمان هستیم و نیازهای رو به رشد دفاعی، رویکردی منطقی و طبیعی است. 

 وی از اعلام جزییات قرارداد 55 میلیون دلاری تالین با واشنگتن برای فروش سامانه های موشکی ضدتانک جاولین خودداری و تاکید کرد که این سامانه ها از منظر فرماندهی میدانی، سامانه های خوبی هستند. 

 هر چند مقام های ارشد استونی برای اجتناب از تشدید تنش ها با مسکو تلاش دارند انجام معامله تسلیحاتی با واشنگتن را مبهم نشان دهند، اما آژانس همکاری های امنیتی دفاعی آمریکا اواخر سال گذشته میلادی اعلام کرد وزارت امور خارجه این کشور با فروش سامانه های جاولین به استونی موافقت کرده است. 

 این در حالی است که قرارداد فروش سامانه موشکی ضدتانک آمریکایی جاولین به استونی با فاصله کوتاهی پس از اقدام آژانس دفاعی اروپا در امضای یک توافق مبنی بر تامین تجهیزات ضدتانک مورد نیاز جمهوری های حوزه بالتیک (استونی، لیتونی و لیتوانی) به همراه جمهوری های چک و لهستان اعلام شد. 

 سامانه موشکی دوش پرتاب ضد تانک جاولین سال 1996 میلادی توسط ارتش آمریکا به کار گرفته شد. محدوده شلیک موثر این سامانه 75 تا دو هزار و 500 متر و قیمت هر واحد از آن 250 هزار دلار می باشد و در حال حاضر در نیروهای نظامی بحرین، فرانسه، رژیم صهیونیستی، قطر، عربستان سعودی، انگلستان، امارات متحده عربی و برخی کشورهای دیگر استفاده می شود. 

 بدیهی است مقام های ارشد استونی نیز در راستای زدودن آثار سلطه فرهنگی، نظامی و اقتصادی طولانی مدت بر جای مانده از دوران تزارها و کمونیسم، تمایل زیادی به ایجاد موازنه بازدارنده در برابر مسکو از طریق تقویت ساختارهای نظامی غربی در محدوده مرزهای خود و مناطق پیرامونی آن به ویژه پهنه آبی بالتیک دارند. 

 با این نگاه بود که تاآوی رویواس نخست وزیر استونی اواخر سال گذشته میلادی خواستار تقویت حضور ناتو در منطقه بالتیک در راستای توافق ماه سپتامبر این ساختار نظامی در ولز شد. 

 تاآوی اعلام کرد 'ماموریت ما اجرای سریع تصمیمات اتخاذ شده در نشست ناتو در ولز است که بر اساس آن پیمان آتلانتیک شمالی به تقویت حضور خود در کشورهای همسایه روسیه ادامه خواهد داد'. 

 اظهارات نخست وزیر استونی در این زمینه یک روز پس از سفر جنز استولتنبرگ دبیرکل ناتو به تالین و بازدید دو طرف از پایگاه هوایی آماری در نزدیکی شهر هارجوماآ صورت گرفت. 

 تامل در اظهارات نخست وزیر استونی در این دیدار درباره مولفه های تقویت بنیه دفاعی این جمهوری منطقه بالتیک متشکل از 'حضور نیروهای ناتو، واکنش سریع و اصلاح طرح های ناتو بر مبنای وضعیت متغیر امنیت'، دال بر پیوندهای ناگسستنی دکترین امنیت ملی تالین با تقویت روزافزون روابط همه جانبه با غرب به ویژه آمریکاست. 

 اهمیت تلاش برای تقویت روابط نظامی استونی با ناتو به سرکردگی آمریکا به ویژه در شرایطی که ناتو در ماه های اخیر شمار نیروهای نظامی خود را در منطقه بالتیک به دلیل بحران سیاسی جاری در اوکراین و اقدام روسیه در الحاق شبه جزیره کریمه افزایش داده است، دو چندان می شود. 

 تحلیلگران مسایل نظامی با اشاره به تلاش ناتو برای توسعه حضور خود در مجاورت مرزهای روسیه از جمله استونی می گویند که این اقدام توسعه طلبانه در پوشش الزام پیمان آتلانتیک شمالی به 'تضمین امنیت متحدان' انجام می گیرد. 

 از آنجا که جمهوری های منطقه بالتیک، هواپیمای جنگنده برای انجام گشت های هوایی بر فراز منطقه را ندارند، وظیفه تامین امنیت حریم هوایی بالتیک از زمان پیوستن آنها به ناتو در آوریل 2004 تاکنون به پیمان آتلانتیک شمالی محول شده است. 

 ناتو در این راستا، پایگاه ویژه نگهداری جنگنده های خود در منطقه زوکنیایی جمهوری لیتوانی را راه اندازی کرده است و سال گذشته میلادی نیز پایگاه هوایی آماری در جمهوری استونی برای میزبانی هواپیماهای جنگی این ساختار نظامی افتتاح شد. 

 بدیهی است که تلاش ناتو برای نزدیکی هر چه بیشتر به مرزهای روسیه از نگاه تیزبین روس ها پنهان نمانده است و مقام های ارشد این کشور از جمله ولادیمیر پوتین رییس جمهوری روسیه بارها نسبت به تبعات افزایش خارج از قاعده نیروهای نظامی ناتو در مجاورت مرزهای خود هشدار داده اند. 

 گفته می شود پایگاه هوایی آماری ناتو در جمهوری استونی از اهمیت زیادی برای آمریکا برخوردار است و واشنگتن به این مرکز نظامی به چشم بستری برای نظارت بر روسیه می نگرد. 

 پایگاه هوایی آماری اواخر سال گذشته میلادی شاهد رزمایش نظامی جنگنده های اف-18 آمریکایی بر فراز خاک این کشور بود که این اتفاق از سوی ناظران آگاه به عنوان نشانه تلاش واشنگتن برای تقویت رویکردهای برتری جویانه نظامی مقابل روسیه ارزیابی می شود. 

 تحلیلگران مسایل نظامی با اشاره به افزایش تحرک نظامی ناتو در پایگاه هوایی 'آماری' جمهوری استونی از جمله استقرار چهار فروند جنگنده یوروفایتر آلمان می گویند که غرب به سرکردگی آمریکا در راستای تلاش های خزنده خود، برای آمریکایی سازی ساختارهای نظامی تالین به عنوان خط مقدم هر گونه رویارویی سیاسی-نظامی احتمالی با مسکو می کوشد. 

 در نهایت می توان گفت که واشنگتن در پوشش ناتو برای تقویت برتری جویی خود در مرزهای غربی روسیه به ویژه منطقه بالتیک با اولویت استونی و لیتوانی تلاش می کند و آمریکایی سازی ساختارهای نظامی جمهوری های این منطقه اهمیت خاصی در این فرآیند دارد. 

 اروپام/518**1485** 1337",8
"تنش زدایی؛ از باکو تا مینسک 
 برگزاری بازی های المپیک اروپایی نیز که قرار است حدود سه ماه دیگر در باکو برگزار شود، شتاب بیشتری به مدرن سازی ظاهری این شهر داده است. ساخت ورزشگاه های شیک و با کلاس جهانی که البته هنوز تا تکمیل شدن فاصله دارد از جمله مصادیق این ماجراست و این بازی ها آنقدر از نظر این همسایه شمالی کشورمان اهمیت دارد که در چند نقطه شهر زمان سنج هایی با نماد این بازی ها ساخته شده و مدت زمان باقی مانده تا آغاز المپیک اروپایی را بر اساس ماه و روز و ساعت و ثانیه نشان می دهد و از الان، نماد این بازی ها بر تاکسی هایی که در شهر تردد می کنند، نقش بسته است. 

 باکو را شاید بتوان شهری خواند که شب هایش از روزهایش زیباتر است و دلیل آن هم نورپردازی های استثنایی است که به ساختمان ها و برج های شهر جلوه ای دوچندان می دهد. اصولا نورپردازی در باکو از جایگاه بالایی برخوردار است و هر برج و عمارت جدیدی که ساخته می شود به محض تکمیل شدن نما، با نورپردازی به شکل زیبایی در شب جلوه می کند. زمانی که در شب از فرودگاه بسیار زیبای باکو به سمت بخش اصلی شهر که بخش حاشیه ای دریای خزر را شامل می شود حرکت کنید، این زیبایی خودش را بخوبی به شما نشان خواهد داد؛ زیبایی ای که ترکیبی است از برج های تازه ساز و ساختمان های قدیمی با نمای زیبا و نورپردازی های ویژه. 

 اما در روز وقتی از این بخش اصلی شهر کمی فاصله می گیرید متوجه تفاوت میان بخش های مختلف باکو می شوید. در باکو هرچه از ساحل دریای خزر فاصله بگیرید به بخش های حاشیه ای شهر نزدیک می شوید و کمی فاصله گرفتن از این بخش اصلی کافی است تا به بیغوله هایی برسید که هیچ اثری از آن زیبایی هایی نبینید که در بخش اصلی شهر دیده بودید. خیابان های تنگ و شلوغ و خانه های قدیمی و فرسوده، این مناطق را که بخش کوچکی هم نیست کاملا از بخش مدرن باکو، منفک کرده است. وقتی در این کوچه ها قدم می زنید هیچ اثری از زیبایی های مناطق ساحلی به چشم نمی خورد و شلوغی و به هم ریختگی این بخش ها که با لباس هایی که مردم در بیرون از خانه ها روی بند پهن می کنند جلوه ای کاملا متفاوت از یک شهر مدرن، نمایش می دهند. 

 البته ساخت و ساز در شهر باکو با سرعت بالایی در جریان است و به نظر می رسد که برنامه های توسعه ای مقامات آذربایجان در سال های آینده، این بخش ها را هم شامل شود، اما ظاهرا هنوز فرصت زیادی لازم است تا این برنامه ها سایر شهرهای این جمهوری را که از وضع چندان مناسبی برخوردار نیستند، شامل شود. 

 اقتصاد جمهوری آذربایجان 

 بخش اصلی اقتصاد جمهوری آذربایجان را صادرات نفت تشکیل می دهد و همین طلای سیاه و سرمایه گذاری های خارجی که در این زمینه صورت گرفته است وجه تمایز اصلی اقتصاد این کشور با دیگر جمهوری های تازه استقلال یافته شوروی سابق است. 

 سواحل دریای خزر در جمهوری آذربایجان به طول 800 کیلومتر سرشار از منابع نفت و گاز است به طوری که بر اساس آمار منتشره از سوی مجله بین المللی نفت و گاز، تا پایان ژانویه 2013، ذخایر اثبات شده نفت خام آذربایجان در حدود هفت میلیارد بشکه تخمین زده شده است. 

 صادرات نفت وگاز در سال های گذشته، اقتصاد این کشور را بهبود داده است و جمهوری آذربایجان، یکی از کشورهایی است که بالاترین رشد اقتصادی را در سال های گذشته داشته است. اما به نظر می رسد این کشور بیش از حد به صادرات نفت، چشم دوخته و از بخش های دیگر فارغ شده به طوری که صنعت این کشور در حوزه های مختلف، رشد قابل توجهی ندارد و واردات کالا در جمهوری آذربایجان، جایی برای عرض اندام تولید داخلی نگذاشته است و در اولین برخورد با شهر باکو و در زمان تردد در خیابان های این شهر، با دیدن ماشین های لوکس خارجی می توانید این موضوع را بخوبی لمس کنید. البته در کنار این ماشین های لوکس خارجی، لاداهای قدیمی نیز که ظاهرا اتومبیل سنتی این کشور هستند، خودنمایی می کند. پراید و سمند نیز خودروهایی است که وقتی در شهر آنها را می بینید شما را به یاد ایران می اندازند و البته با رانندگی مردم باکو نیز می توانید خاطراتتان از ایران را تازه کنید. اما در کنار رانندگی پرخطر مردم باکو، نکته ای که انصافا از آن نباید گذشت احترام به عابر پیاده و توقف کامل در هنگام عبور عابران است. 

 سفارت ایران 

 سفارت جمهوری اسلامی ایران در جمهوری آذربایجان، گرچه بواسطه نزدیکی به ایران شاید جای راحتی برای خدمت سفیر و دیگر دیپلمات ها و کارکنان وزارت خارجه کشورمان به نظر برسد، اما زمانی که از نزدیک با حساسیت های کار دیپلماسی در این همسایه شمالی آشنا شوید به این نتیجه می رسید که احتمالا محل های خدمت فراوانی هست که فعالیت در آنها به مراتب آسان تر از آذربایجان است. 

 جمهوری آذربایجان کشوری است که از نظر جمهوری اسلامی ایران به دلیل همسایگی، اهمیت فراوانی دارد، اما از آنجا که این کشور در شمال نیز با روسیه همسایه است و سابقا یکی از جمهوری های شوروی سابق بوده، مقامات مسکو نیز تحولات این کشور را با دقت فراوانی رصد می کنند. از سوی دیگر همسایگی این کشور با دو کشور تاثیرگذار منطقه یعنی ایران و روسیه باعث شده آمریکا و اسرائیل نیز نگاه خاصی به این کشور داشته باشند که البته از نفوذ خوبی نیز در حاکمیت این کشور حداقل تا یکی دو سال قبل برخوردار بودند. 

 رتق و فتق این مسائل در کنار حجم بالای رفت و آمد میان ایران و جمهوری آذربایجان و مراودات دو کشور در حوزه های مختلف، سطح بالایی از کار دیپلماتیک را می طلبد که در حال حاضر از سوی سفارت جمهوری اسلامی ایران در حال انجام است. 

 جمهوری آذربایجان از جمله کشورهایی است که نماینده ولی فقیه نیز در کنار سفارت، در آنجا مشغول به خدمت است و حجت الاسلام والمسلمین سیدعلی اکبر اجاق نژاد، بیش از 20 سال است این مسئولیت را در باکو به عهده دارد. 

 فعالیت های دیپلماتیک کشورمان باعث شده تا روابط تهران و باکو که تا یکی دو سال قبل، کمی با کدورت همراه بود در ماه های اخیر روندی رو به رشد به خود بگیرد و شاهد این ماجرا نیز چهار دور دیداری است که میان سران دو کشور در حدود یک و نیم سال اخیر انجام شده است. 

 سفر اخیر وزیر خارجه کشورمان به باکو نیز در راستای ارتقای بیش از پیش این روابط انجام شد و محمدجواد ظریف در دیدارهای فشرده ای که در روز دوشنبه با مقامات جمهوری آذربایجان داشت بر گسترش روابط تاکید کرد. 

 البته ظریف پس از جمهوری آذربایجان، از جنوب روسیه، عازم کشور بلاروس در غرب روسیه شد. جایی که با توجه به تحولات ماه های اخیر در اوکراین و تنش های میان غرب و روسیه، اوضاع مناسبی ندارد. شاید یکی از دلایل اهمیت سفر وزیر خارجه کشورمان به مینسک، پایتخت بلاروس، این باشد که هنوز چند روز بیشتر از توافق شکننده ای که برای حل بحران اوکراین، در شهر مینسک امضا شد نمی گذرد. توافقی که در مرحله اول اجرای خود در روز یکشنبه به مشکلاتی برخورد و طرفین، یعنی دولت اوکراین و جدایی طلبان، هر یک از دیگری خواستند که در اجرای آن پیشقدم شوند. 

 به هر حال، جمهوری اسلامی ایران به عنوان یک کشور تاثیرگذار، این تحولات را بدقت دنبال می کند و از توان خود برای کاهش تنش در نقاط مختلف دنیا بهره می گیرد. 

 حسین نیکپور / دبیر گروه سیاسی",8
"آمادگی آلبانی برای اعطای پناهندگی به منافقین 
 به گزارش عصر ایران به نقل از خبرگزاری فرانسه ""سالی بریشا "" نخست وزیر آلبانی روز شنبه با صدور بیانیه ای ضمن اعلام آمادگی کشورش برای اعطای پناهندگی به 210 تن از اعضای گروهک مجاهدین خلق گفت که دولت تیرانا بنا به دلایل انساندوستانه حاضر است به اعضای این گروه که هم اکنون در پایگاه لیبرتی بغداد هستند، پناهندگی بدهد. در بیانیه دولت آلبانی آماده است این اقدام در پی درخواست دولت آمریکا و سازمان ملل صورت می گیرد.بنا به گزارش خبرگزاری فرانسه ""مارتین کوبلر"" نماینده سازمان ملل در عراق و ""باربارا لیف"" مشاور دستیار وزارت خارجه آمریکا روز شنبه در این باره و دیگر تمهیدات امنیتی با مقامات آلبانی گفتگو کرده اند.گفتنی است سرکردگان گروهک مجاهدین خلق در واکنش به این تصمیم دولت آلبانی ضمن استقبال از آن گفتند که این مساله جدیدی نیست و دولت آلبانی در ماه نوامبر سال گذشته موافقت خود را با پذیرش برخی از اعضای این گروه اعلام کرده بود. هم اکنون نزدیک به 3 هزار تن از اعضای گروهک منافقین از پایگاه سابق این گروه در شهر اشرف منطقه دیالی به پایگاه سابق نظامیان آمریکایی در بغداد (کمپ لیبرتی) منتقل شدند. مقامات گروهک منافقین اخیرا اعلام کردند خواستار اعطای پناهندگی آمریکا به اعضای این گروهک هستند.سرکردگان گروهک منافقین به اعضای این گروهک اجازه ارتباط با خارج را نمی دهند و بسیاری از اعضای این گروهک به صورت ایزوله در اردوگاه متعلق به این گروهک نگهداری می شوند. گروهک منافقین سابقه فعالیت های گسترده تروریستی را در کارنامه خود دارد . این گروهک تا کنون دهها هزار نفر از مردم و مسئولان دولتی جمهوری اسلامی را به شیوه ترور حذف فیزیکی کرده است.این گروهک همچنین در دوران جنگ تحمیلی هست ساله صدام علیه کشورمان، در صف ارتش عراق با نیروهای ایرانی می جنگید.",8
"انتخابات پارلمانی آزاد و رقابتی ضامن تحکیم وحدت در تاجیکستان 
 به گزارش خبرنگار خبرگزاری فارس در دوشنبه، محی الدین کبیری رئیس حزب نهضت اسلامی تاجیکستان این مطلب را در دیدار رهبران احزاب سیاسی این کشور با جوانان تاجیک بیان کرد. 

 وی ابراز امیدواری کرد: دستور رئیس جمهور تاجیکستان در خصوص رعایت قانون و برگزاری انتخابات شفاف و دموکراتیک، بی اعتمادی در روند انتخابات را از بین خواهد برد، در غیر این صورت مشکلات جدیدی بر وضع فعلی کشور افزوده خواهد شد. 

 کبیری با بیان اینکه اعمال فشارهای متعدد بر حزب نهضت اسلامی مغایر با منافع ملی می باشد، خاطرنشان کرد: احزاب سیاسی و سیاست مداران نقش پزشکان را دارند و موظف به تعیین نوع بیماری جامعه خود می باشند و چنانچه تشخیص درست صورت نگیرد، به هیچ وجه از میزان مشکلات کم نخواهد شد. 

 رئیس حزب نهضت اسلامی تاجیکستان گفت: در این کشور امید به انتخابات و فرآیندهای سیاسی کاهش یافته که معضل جدی برای آینده جامعه می باشد. بنابراین بازگرداندن امید به جامعه و بخصوص نسل جوان وظیفه احزاب سیاسی، دولت و رئیس جمهور می باشد. 

 کبیری با اشاره به شعار انتخاباتی حزب خود که ما برای تاجیکستان و تاجیکستان برای ما است، تصریح کرد: تمام برنامه و پیام اصلی ما به انتخاب کتتدگان در این شعار انتخاباتی گنجانده شده زیرا تاجیکستان را از خود دانستن و تلاش هر نفر از اعضا حزب نهضت و تمام اتباع کشور لازمه پیشرفت کشور می باشد. اما در مقابل این اطیمنان نیز باید وجود داشته باشد که تاجیکستان با تمام ذخایر و دارایی هایش متعلق به یک گروه و یا حزب خاصی نیست. اگر چنین اطمینانی در جوانان ایجاد شود، امید جوانان برای کار و زندگی در این کشور بیشتر خواهد شد. 

 وی با اشاره به وجود مشکلات متعدد اقتصادی و اجتماعی و عدم توان دولت تاجیکستان برای گفتن پاسخ مثبت به نیازهای جامعه کشور، گفت: اگر دولت در بعد اقتصادی شرایط مناسبی را نمی تواند فراهم کند پس با واگذاری آزادی و حقوق بیشتر می تواند به ایجاد نوعی از توازن در جامعه دست پیدا کند. 

 رئیس حزب نهضت اسلامی تاجیکستان کشورش را تاثیرپذیر از تحولات بین المللی توصیف کرد و افزود: همسایگی با افغانستان، رشد اقدامات افراطی و تروریستی، تحولات اوکراین بر فضای تاجیکستان و منطقه تاثیرگذار می باشد که با توجه به مسائل و مشکلات داخلی و بخصوص اقتصادی و احتمال بازگشت بخشی از مهاجران کاری از روسیه، فضا برای رشد عقاید تروریستی و افراطی در میان جوانان مساعد خواهد شد. 

 انتهای پیام/.",8
"فواد معصوم چهارشنبه به دوحه می رود 
 به گزارش گروه بین الملل خبرگزاری فارس ، فؤاد معصوم رئیس جمهور عراق قرار است چهارشنبه آینده در سفری رسمی با امیر قطر در دوحه دیدار کند. 

 منابع رسانه ای با انتشار این خبر نوشتند که رئیس جمهور عراق قرار است با شیخ تمیم بن حمد آل خلیفه در قطر درباره آغاز مرحله جدیدی در روابط دوجانبه رایزنی کند. 

 فواد معصوم در راس یک هیأت بلندپایه برای رایزنی درباره مسائل سیاسی، امنیتی و اقتصادی با امیر قطر راهی این کشور می شود.",8
"بارش باران و برف در آذربایجان شرقی از عصر شنبه/افزایش ترافیک 
 طهماسبی در گفتگو با خبرنگار مهر با بیان اینکه یک سامانه بارشی از روز جمعه وارد استان شده بود که باعث بارش های شدیدی در برخی مناطق شد، افزود: بیشترین بارندگی از تسوج با 9 و مرند هفت و بستان آباد پنج میلی متر گزارش شد که در تبریز نیز در روز جمعه نیم میلی متر بارش گزارش شد. 

 وی با تاکید بر اینکه از امروز شنبه نیز سامانه بارشی دیگری به آذربایجان شرقی نفوذ کرده، گفت: بارش باران و برف در آذربایجان شرقی از عصر شنبه اتفاق می افتد و در بیشتر شهرهای با ارتفاع زیاد احتمال بارش برف در روز یک شنبه وجود دارد. 

 طهماسبی با بیان اینکه ناپایداری هوا تا سه شنبه ادامه دارد، ادامه داد: از امروز شنبه میزان ابر در آسمان استان افزایش می یابد و وزش باد نیز شدیدتر می شود که باید رانندگان و مسافران عزیز با رعایت نکات ایمنی اقدام به مسافرت و رانندگی کنند. 

 وی ابراز داشت: سرعت باد هم اکنون در تبریز 25 کیلومتر بر ساعت و بیشینه دما در 24 ساعت گذشته 13 سانتی گراد است. 

 فرمانده پلیس راه آذربایجان شرقی نیز از ترافیک نسبتا روان در جاده های استان خبر داد و به خبرنگار مهر گفت: با شروع مسافرت های نوروزی تراکم خودرو در جاده ها افزایش یافته است. 

 سرهنگ حسن فرجی ادامه داد: رانندگان باید شرایط جوی را در نظر گرفته و با تجهیزات کامل به سفر بروند و در راه های بارانی و برفی با آرامش و سرعت مطمئنه رانندگی کنند.",1
"ناخرسندی ساختارهای امنیتی قرقیزستان از انتخاب سفیر موقت آمریکا 
 به گزارش خبرنگار خبرگزاری فارس در بیشکک ، بنابر اعلام ایرینا کراموشکینا یکی از نمایندگان مجلس قرقیزستان و عضو کمیسیون پارلمانی دفاع و امنیت قرقیزستان ، ساختارهای امنیتی این کشور با انتخاب ریچارد مایلز (که به عنوان ایدئولوگ انقلاب گل رز در گرجستان در سال 2003 شناخته می شود) به عنوان سفیر موقت آمریکا در قرقیزستان، مخالف هستند. 

 کراموشکینا در جلسه کمیته پارلمانی امنیت ملی قرقیزستان اظهار داشت: به طور حتم فعالیت ریچارد مایلز در راستای تغییر و جابه جایی قدرت و تقسیم دولت در این جمهوری آسیای مرکزی خواهد بود. 

 وی در ادامه تصریح کرد: ضروری است که ساختارهای امنیتی قرقیزستان توجه لازم را به حضور ریچارد مایلز داشته و به طور دقیق فعالیت وی را بررسی و دنبال کنند. 

 در این خصوص برخی از تحلیلگران معتقدند که علت اصلی حضور ریچارد مایلز به عنوان سفیر موقت آمریکا در قرقیزستان، ایجاد انقلاب جدید در این کشور می باشد. 

 این کارشناسان تصریح می کنند مهم ترین دلیل حضور مایلز در قرقیزستان وجود روابط حسنه قرقیزستان با روسیه و رد شدن استراتژی مشترک بیشکک با آمریکا بوده است ضمن آنکه بهانه ها و ابزارهای زیادی می تواند در این مسیر مورد بهره برداری قرار گیرند از جمله فعال شدن جنبش وهابیت در جنوب کشور و افزایش پایگاه های حمایت عمومی برای فعالیت های افراطی در قرقیزستان. 

 بنابر اعلام دفتر مطبوعاتی وزارت امور خارجه قرقیزستان، ریچارد مایلز تا زمان ورود شیلا گوالتین سفیر آمریکا در بیشکک، به طور موقف سرپرستی سفارت واشنگتن در قرقیزستان را برعهده خواهد داشت. 

 این مسئله در حالی است که ریچارد مایلز علاوه بر فعالیت به عنوان سفیر در کشورهای مختلف، ساماندهی شورش، بمب گذاری و تشکیل انقلاب های رنگی را در کارنامه خود به ثبت رسانده است. 

 این در حالی است که علاوه بر ورود ریچارد مایلز در این هفته به عنوان سفیر موقت آمریکا در بیشکک، شیلا گوالتین سفیر دائم واشنگتن برای سفارت آمریکا در قرقیزستان اخیرا در زمینه رعایت حقوق همجنس گرایان و سازمان های غیردولتی در این جمهوری آسیای مرکزی ابراز نگرانی کرده بود. 

 قابل ذکر است که شیلا گوالتین با حکمی رسمی توسط مجلس سنای آمریکا در پاییز سال گذشته به این مقام منصوب شد. 

 از سوی دیگر، شیلا گوالتین نیز سال گذشته در سفارت آمریکا در کشور روسیه فعالیت داشته و به گفته برخی کارشناسان با توجه به درگیری های ژئوپلیتیکی فعلی و تقابل استراتژیکی میان روسیه و آمریکا، گزینه خطرناکی برای تحریک برخی ناآرامی ها در قرقیزستان محسوب می شود. 

 باید خاطرنشان کرد که شیلا گوالتین مدتی قبل از پایان مأموریت خود در روسیه در مصاحبه با روزنامه آمریکایی forbes از وضعیت حقوق بشر در روسیه که شامل آزادی مطبوعات، احترام به حقوق اقلیت های جنسی و نگاه ضدآمریکایی می شد، ابراز نگرانی کرده بود. 

 به اعتقاد کارشناسان در حال حاضر با توجه به درگیری های ژئوپلیتیکی ابرقدرت ها در قرقیزستان، انتخاب نامزدهای سفیری موقت و دائم آمریکا در بیشکک و همچنین نحوه برنامه ریزی فعالیت آنها بسیار حائز اهمیت می باشد. 

 انتهای پیام/ز",8
"تحرک جدید در روابط آمریکا و قفقاز 
 : در چارچوب یک سفررسمی قفقازی، ویکتوریا نولاند معاون وزیر امور خارجه امریکا در امور آسیا و اروپا در راس هیاتی روز سه شنبه 28 بهمن ماه (یک روز پس از پایان سفر وزیر خارجه ایران به آذربایجان و چند روز پس از ورود روبرت ستوکا سفیرجدید ایالات متحده امریکا در جمهوری آذربایجان) وارد باکو شد. او پس از دیدار و مذاکره باهمتای آذربایجانی خود المار محمدیارف و رییس جمهور آذربایجان و برخی از نمایندگان مخالف دولت آذربایجان و شرکت در یک کنفرانس مطبوعاتی عازم گرجستان گردید. وی 29 بهمن از تفلیس عازم ایروان خواهدشد 

 دیپلمات آمریکایی در دیدار با مقامات آذری پیرامون همکاری های دو کشور در زمینه های تجاری، تنوع اقتصادی، سرمایه گذاری، انتقال و امنیت انرژی، حمل ونقل، کشاورزی، فناوری ارتباطات، امنیت در قفقاز جنوبی و مبارزه با تروریسم، دورنمای همکاری های دو کشور در افغانستان، اوضاع دموکراسی در آذربایجان، نهادهای مدنی و حقوق بشر، راه های گسترش و تحکیم مناسبات دوجانبه و پیشرفت های حاصله درباره طرق حل عادلانه و دراز مدت مناقشه قره باغ و دیگر مسایل مورد توجه مذاکره کرد. طرفین در این دیدارها ضمن عالی توصیف کردن مناسبات فیمابین بر اهمیت تحکیم روابط دوجانبه، اجتناب از تداوم درگیری ها در خطوط جبهه های جنگ و ضرورت استمرار رایزنی ها پیرامون مسایل مورد علاقه به ویژه حل بحران قره باغ کوهستانی و ایجاد صلح و تقویت ثبات در منطقه تاکید کردند . 

 نولاند در سفر نصف روزه خود به باکو به مدت بیست دقیقه با الچین شیخلی خبرنگار، مهربان رحیملی نماینده بنیاد مارشال و تورگوت قنبر نماینده جنبش ندا و فرزند عیسی قنبر رهبر حزب مخالف مساوات ملاقات و مذاکره کرد. مهربان رحیملی در مصاحبه با رادیو آزادی گفت: در این دیدار پیرامون مشکلات جامعه مدنی مذاکره بعمل آمد اما درمورد جزییات نمی تواند توضیح دهد . الچین شیخلی هم به این رادیو گفت نولاند پس از مذاکره با رییس جمهوربا ما دیدار کرد اما مذاکره خصوصی صورت نگرفت. وقت بسیار کم بود. نولاند گفت با رییس جمهور در مورد وضعیت دموکراسی در آذربایجان و مشکلات منطقه ای گفتگو کرده است. شیخلی افزود: آنها قصد همکاری با ما دارند و به نظر می رسد این کار صورت خواهد گرفت . 

 معاون وزیر خارجه آمریکا پس از دیدار با الهام علی اف در مصاحبه باخبرنگاران به موارد ذیل اشاره کرد : 

 او از توافق دو طرف پیرامون ایجاد چارچوب جدید مذاکرات بین مقامات دو کشور سخن گفت و افزود: امروز برای دو کشور انجام مذاکرات ساختاری و نهادینه شده ضروریست. من بسیار خرسندم که رییس جمهور آذربایجان با برگزاری اینگونه مذاکرات موافقت کرد . 

 دیپلمات امریکایی افزود در دیدار با الهام علی اف درمورد جدی تر شدن روند مبارزه با رشوه خواری و اختلاس مذاکره کرده است.نولاند، اختلاس و رانت خواری را قاتل دموکراسی خواند و افزود: ما توافق کردیم این مذاکرات را ادامه دهیم و آن را بصورت فرمت ویژه ای بمنظور جامعه مدنی و دموکراتیزه کردن در مذاکرات بین دو کشور تحکیم بخشیم. او اضافه کرد: این روش در روابط بین دو کشور به یک ساختار تبدیل خواهد شد و به صورت موازی میان آذربایجان و شورای اروپا نیز به عنوان یک مدل بی نظیر کاربردی خواهد شد . 

 نولاند همچنین از برگزاری مذاکرات مقامات دولتی با نمایندگان احزاب و گروه های سیاسی مخالف که چند روز قبل از سفر او نیز صورت گرفته بود، استقبال و بیان کرد: چنین گفتگوهایی برای آینده آذربایجان بسیار مهم است. او تاکید کرد که دولت های بسیار مقتدر در جهان دولت هایی هستند که با اتباع خود گفتگوهای مستمر شفاف دارند . 

 گفتنی است یکی از بندهای توافقنامه همکاری های استراتژیک دوجانبه امریکا و آذربایجان که چند سال پیش از این به امضا مقامات دو کشور رسیده است به موضوع ایجاد فرمتی به منظور گفتگو در زمینه های حقوق بشر و مشکلات دموکراسی مربوط می شود که در چارچوب این توافقنامه سالانه دو دور مذاکره میان دستیار حقوق بشر وزیر خارجه امریکا و نمایندگان دولت آذربایجان برگزار می شود؛ اما از سال 2008 تاکنون این مذاکرات صورت نگرفته و روابط سیاسی دو کشور با سردی مواجه شده است . 

 معاون وزیر خارجه آمریکا در پاسخ به سوال خبرنگاران درمورد تمایل نهادهای غیرحکومتی امریکایی به ایجاد انقلاب رنگین در آذربایجان گفت : میان دولتین آمریکا و آذربایجان و دولت آذربایجان و مردم این کشور و جامعه مدنی روابط عادی برقرار است و در چنین شرایطی نیازی به وقوع انقلاب نمی تواند وجود داشته باشد. انقلاب رنگین زمانی بروز می کند که روابط میان دولت و مردم به قهقرا برود. در آذربایجان نمی توان از انقلاب سخن گفت. ما برای روابط و همکاری دو کشور که بیش از بیست سال است ادامه دارد، ارزش زیادی قایل هستیم. ما خواهان استمرار همکارهای سودمندی که در طول این سال ها آنها را محقق ساخته ایم هستیم. نولاند تاکید کرد واشنگتن همواره خواهان آذربایجان قوی و مستقل است . 

 او با اشاره به مذاکراتش با الهام علی اف درمورد همکاری های دو کشور در زمینه مبارزه با تروریسم و افراط گرایی در افعانستان و کوزوو بر استمرار همکاری های دراین زمینه ها تاکید کرد . 

 نولاند درباره همکاری در زمینه انرژی گفت: خط لوله جنوبی انتقال گاز نه تنها برای آذربایجان بلکه برای همه کشورهای اروپایی که بسیار وابسته به منبع انرژی آذربایجان هستند، ارزش حیاتی دارد. این خط لوله، پروژه مشترک آذربایجان، اروپا و آمریکاست. ما درراستای تقویت و تحکیم این پروژه خواهان همکاری تنگاتنگ با اتحادیه اروپا هستیم . 

 معاون وزیر خارجه امریکا دراین کنفرانس مطبوعاتی گفت: اوضاع شش ماهه اخیر در خطوط تماس در جبهه موجب ناراحتی ماست. پیام ما به آذربایجان و ارمنستان این بوده و هست که درگیری ها را متوقف و با حمایت از حل مناقشه در چارچوب گروه مینسک سازمان همکاری و امنیت اروپا به پشت میز مذاکره بازگردند. نولاند تاکید کرد که ارمنستان با نشان دادن ژست انساندوستانه باید دو گروگان آذری را به کشورشان بازگرداند. این درخواست را در سفر به ارمنستان (29 بهمن) هم مطرح خواهم کرد . 

 در همین حال سرگی مارکف عضو شورای اجتماعی ریاست جمهوری روسیه، تحلیلگر مسایل سیاسی و از افراد معتبر نزدیک به ولادیمیر پوتین در یک مصاحبه مطبوعاتی در باکو، چند روز قبل از سفر نولاند به باکو از احتمال ایفای یک نقش تاریخی گذشت گونه در مورد حل مناقشه قره باغ از سوی روسیه تلویحا با دور زدن گروه مینسک خبر داد و گفت: خواسته های امریکا در چارچوب گروه مینسک بسیار است. مارکف افزود: با توجه به روابط خوب آذربایجان و روسیه، محمتل است مسکو در حل مناقشه قره باغ اقدامی بی نظیر به نفع آذربایجان کند؛ چراکه درحال حاضر نیروی نظامی و اقتصادی آذربایجان قویتر شده و مردم ارمنستان از آثار منفی محاصره اقتصادی (به دلیل انقطاع مرزی با آذربایجان و ترکیه و عدم پیوستگی مرزی با روسیه و دیگر عوامل) خسته شده اند. ارمنستان با تخلیه 7 شهر اشغالی اطراف قره باغ کوهستانی می تواند از محاصره رهایی و درگیری ها در جبهه کاهش یابد. 

 برخی از تحلیلگران در آذربایجان سفر این مقام امریکایی به باکو را در راستای کنار نماندن از روند حل مناقشه قره باغ و اجتناب از دور زده شدن توسط مسکو ارزیابی می کنند. این درحالیست که موسسه گالوپ با اعلام نتیجه یک نظرسنجی خبر داد که 18 درصد از امریکایی ها، روسیه را دشمن خود می دانند. این درحالیست که سال گذشته این رقم 9 درصد گزارش شده است. 

 سفر دیپلمات برجسته امریکایی به باکو یک روز پس از سفر وزیر خارجه ایران به جمهوری آذربایجان در شرایطی صورت گرفت که از سال 2008 تاکنون مناسبات سیاسی واشنگتن- باکو تا حدودی با سردی مواجه شده است. در طول یکی دو سال اخیر مقامات میانی آذربایجان و برخی نمایندگان مجلس نسبت به دخالت امریکا در امور داخلی آذربایجان انتقادهای مکتوب و شفاهی تندی علیه امریکا داشته اند، بنیاد سوروس را متهم به تلاش برای راه اندازی انقلاب رنگی در این کشور کرده و دفتر آن را تعطیل کردند. همچنین در ماه های پایانی سال گذشته میلادی دفتر رادیو آزادی در باکو را پلمپ کردند. چند روز قبل از سفر نولاند به باکو نشستی با حضور اعضای کمیسیون روابط خارجی مجلس ملی آذربایجان و برخی تحلیلگران برگزار شد که اکثرا به رویکرد واشنگتن در قبال باکو معترص بودند، هرچند که نمایندگان حزب حاکم آذربایجان نوین به موازات برخی انتقادات از نکات مثبت روابط دو کشور نیز سخن گفتند . 

 به نظر می رسد سفر این مقام امریکایی به کشورهای قفقاز جنوبی همزمان با سرگرمی هایش در خاورمیانه به ویژه درقبال سوریه، عراق و جنگ با داعش، تحولات اوکراین و چالش با روسیه به واسطه تحولات اوکراین و تلاش ناموفق پوتین در راستای احیای شوروی نو با ایجاد اتحادیه اقتصادی اورآسیا و نیز مذاکرات هسته ای با ایران که سبب کم توجهی به قفقاز جنوبی شده بود، با هدف ایجاد تحرک جدیدی در روابط با این کشورها و اجتناب از ناامیدی این واحدهای سیاسی به ویژه آذربایجان نسبت به رویکردهای واشنگتن صورت گرفته است؛ به ویژه آنکه توجه نسبتا جدی آمریکا و اروپا به تحولات اوکراین و تحریم روسیه به دلیل دخالت در مسایل داخلی اوکراین در شرایطی که اقدام مشابهی از سوی غرب در قبال دخالت های روسیه در گرجستان در سال 2008 و همچنین عدم ایفای حقوق آذربایجان در برابر اشغال بیست درصد خاک این کشور توسط ارمنستان صورت نگرفته، موجبات ناخرسندی باکو و تفلیس را فراهم آورده است .",8
"عقب نشینی ناگهانی اعضای خارجی داعش از خیابان های موصل 
 اعضای خارجی گروه تروریستی داعش به طور ناگهانی از خیابان های موصل عقب نشینی کردند. 

 به گزارش ایلنا به نقل از المیادین، اعضای خارجی گروه تروریستی داعش به شکل غیرمنتظره از خیابان های موصل عقب نشینی شدند. 

 هنوز علت این عقب نشینی ناگهانی مشخص نیست. 

 اعضای خارجی داعش در حالی از خیابان ها موصل عقب نشینی می کنند که ارتش عراق خود را برای آزادی این شهر داعش آماده می کند. 

 پایان پیام",8
"حزب حاکم زامبیا ،پیشتاز انتخابات این کشور 
 خبرگزاری آریا-حزب حاکم زامبیا،پیشتاز انتخابات این کشور است. 
 به گزارش خبرگزاری آریا به نقل از واحد برونمرزی، ""ادگار لونگو""کاندیدای حزب حاکم جبهه میهن پرستی زامبیا (PF) تاکنون پیشتاز رقابتهای انتخاباتی ریاست جمهوری این کشور 
 است. 
 بر اساس آرای شمارش شده از 146 شعبه اخذ رای کاندیدای حزب حاکم زامبیا توانسته است 789 هزار و 848 رای یعنی معادل 47 و 96 درصد آرای اعلام شده را به خود اختصاص دهد. 
 این گزارش حاکی است که تعداد کل شعب اخذ رای 150 شعبه بوده است. 
 رقیب وی ""هاکاینده هیچیلما""Hakainde Hichilema از حزب مخالف دولت یعنی حزب ""اتحاد برای توسعه ملی "" 776 هزار و 832 رای یعنی معادل 47 و هفده صدم درصد را از 
 کل آرایی که تا کنون شمرده شده است،بدست آورد. 
 انتخابات ریاست جمهوری زامبیا تحت مدیریت وزارت همکاری و روابط بین الملل آفریقای جنوبی برگزار شد. 
 به گفته کمیسیون انتخابات ، میزان مشارکت در انتخابات ریاست جمهوری زامبیا ، حدود 33 و نیم درصد بود. 
 انتخابات همچنین به دلیل مشکلات مختلف از جمله بارش شدید باران و اختلال در رساندن برگه های رای به حوزه های دور افتاده، به روز سوم کشیده شد. 
 پیروز نهایی انتخابات که بیستم ژانویه برگزار شد، حدود یک سال و نیم باقیمانده از دوره ریاست جمهوری `مایکل ساتا` را در قدرت خواهد بود. 
 ساتا در اکتبر سال 2014 بر اثر بیماری درگذشت. 
 وی دومین رهبر زامبیا است که در مسند ریاست جمهوری ، از دنیا رفت.",8
"دلایل عمان برای کمک به خروج دیپلماتهای آمریکایی از یمن 
 به گزارش خبرگزاری مهر به نقل از پایگاه رای الیوم، وزارت خارجه سلطان نشین عمان به دلایل کمک به آمریکایی ها برای خروج از یمن اشاره کرد. 

 وزارت خارجه عمان بیان کرد: سلطان نشین عمان با همکاری طرفهای یمنی شرایط را برای خروج دیپلماتهای آمریکایی به عمان با یک هواپیمای نیروی هوایی فراهم کرد و آنها عمان را به سوی کشورشان در همان روز ترک کردند. 

 در این بیانیه آمده است: این در راستای فرمانبرداری به دستور سلطان عمان برای کمک به طرف آمریکایی در عملیات خروج دیپلماتها به دلایل انسانی بود. 

 شایان ذکر است آمریکایی ها سفارت خود را در صنعا تعطیل کردند. فرانسه و انگلیس نیز سفارت خود را بستند و قرار است طی 48 ساعت آینده نماینده اتحادیه اروپا نیز یمن را ترک کند.",8
"گردهمایی طرفهای درگیر در سودان جنوبی 
 خبرگزاری آریا-گروه های درگیر در سودان جنوبی روز چهارشنبه در تانزانیا توافقنامه آشتی امضا می کنند. 
 به گزارش خبرگزاری آریا به نقل از واحد برونمرزی، سالوا کر رئیس جمهوری سودان جنوبی و ریک ماچار رهبران مخالفان قرار است در مراسم امضای این توافقنامه آشتی جناح های رقیب در حزب حاکم شرکت کنند. 
 حزب حاکم ""اس پی ال ام "" از زمان استقلال سودان جنوبی در ژوئیه 2011 قدرت را در اختیار دارد، 
 تنش میان جناح های درون این حزب از یک سال گذشته، سودان جنوبی - نوپاترین کشور جهان - را بی ثبات کرده است . 
 ریاست مراسم آشتی این چناحها که در آروشا در شمال تانزانیا برگزار می شود برعهده جاکایا کیکوته رئیس جمهوری تانزانیا است . 
 در این مراسم همچنین اوهورو کنیاتا و یووری موسووینی روسای جمهوری کنیا و اوگاندا حضور دارند . 
 این دو کشور که منافع اقتصادی مهمی در سودان جنوبی دارند از یک سال پیش در روند میانجی گری برای پایان دادن به درگیری جناحی مسلحانه در این کشور مشارکت داشته اند. 
 اوگاندا همچنین نیروهایی را در حمایت از سالوا کر به سودان جنوبی اعزام کرده است . 
 افوونو اوپوندو سخنگوی دولت اوگاندا گفت: تلاش می کنیم به درگیری های مسلحانه در سودان جنوبی پایان دهیم . 
 سیریل رامپافوزا معاون رئیس جمهوری آفریقای جنوبی نیز در این مراسم حضور دارد.",8
"افتتاح نخستین سفارت فلسطین در اروپا 
 محمود عباس رئیس تشکیلات خودگردان فلسطین نخستین سفارت فلسطین در اروپا را در پایتخت سوئد افتتاح کرد. 

 به گزارش ایلنا به نقل از اسکای نیوز عربی، رئیس تشکیلات خودگردان فلسطین شب گذشته نخستین سفارت فلسطین را در استوکهلم پایتخت سوئد افتتاح کرد. 

 با افتتاح سفارت فلسطین در استوکهولم، نخستین سفارت فلسطین در اروپا افتتاح شد. 

 محمود عباس که در سوئد به سر می برد با استفان لووین نخست وزیر این کشور نیز دیدار کرد و توافق نامه هایی در زمینه همکاری میان دو کشور و توسعه امضا کردند. 

 پایان پیام",8
"رئیس جدید مجلس سنای ازبکستان انتخاب شد 
 به گزارش خبرنگار خبرگزاری فارس در تاشکند، نگمت الله یولداش اف وزیر دادگستری ازبکستان در نخستین اجلاس مجلس سنای ازبکستان که به ریاست اسلام کریم اف رئیس جمهوری ازبکستان برگزار شد به عنوان رئیس جدید مجلس سنای ازبکستان انتخاب شد. 

 به گزارش شبکه اول تلویزیون ازبکستان، در این اجلاس مسائل سازمانی از جمله انتخاب رئیس مجلس سنا و معاونین وی و شکل گیری کمیته ها و انتخاب رهبران آنان بررسی شد. 

 کریم اف ضمن معرفی نگمت الله یولداش اف گفت: وی متولد سال 1962 میلادی، فارغ التحصیل دانشگاه دولتی تاشکند در رشته حقوق است. یولداش اف پیش از این در دادستانی، دفتر ریاست جمهوری و از سال 2011 میلادی به عنوان وزیر دادگستری فعالیت کرده است. 

 اسوتلانا آرتیق اوا و موسی ارنیازاف روسای شورای عالی جمهوری قره قلپاقستان به عنوان معاونین رئیس مجلس سنا انتخاب شدند. 

 به گفته رئیس جمهور ازبکستان، اسوتلانا آرتیق اوا متولد سال 1962 میلادی، فارغ التحصیل دانشگاه دولتی تاشکند در رشته حقوق است. وی در دادستانی طی سال های 2010 و 2014 میلادی به عنوان رییس کمیته مسائل قانون گذاری، قضایی و حقوقی مجلس سنا و از ماه آوریل سال 2014 میلادی (اردیبهشت ماه سال 1393) به عنوان معاون رئیس ستاد مرکزی انتخابات فعالیت داشته است. 

 موسی ارنیازاف متولد سال 1947 میلادی، فارغ التحصیل دانشگاه دولتی مهندسین آبیاری و مکانیزه کشاورزی تاشکند در رشته مهندس – برق کار است. در سال های 2005 و 2009 میلادی به عنوان معاون رئیس مجلس سنا و از دسامبر سال 2009 میلادی به عنوان رئیس شورای عالی جمهوری قره قلپاقستان فعالیت کرده است. 

 همچنین با حکم رئیس جمهور، یولداش اف و آرتیق اوا به عنوان سناتور تعیین شدند 

 سناتورها در این اجلاس همچنین 6 کمیته سنا را تشکیل و روسای آنان را نیز انتخاب کردند. 

 انتخابات اعضای مجلس سنای ازبکستان روزهای 13 و 14 ژانویه سال 2015 میلادی (23 و 24 دی ماه سال 1393) برگزار شد. در این انتخابات 84 نفر اعضای مجلس سنا بطور مساوی از جمهوری خودمختار قره قلپاقستان، 12استان و شهر تاشکند (هر یک شش نفر) انتخاب شدند. 16 نفر نماینده دیگر را رئیس جمهور تعیین کرد. در مجلس سنا 100 نفر نماینده فعالیت می کنند. 

 پارلمان 2 مجلسی در ازبکستان نخستین بار در سال 2005 میلادی تشکیل شده است. در مجلس عالی 150 نفر نماینده که در تاریخ 27 دسامبر سال 2009 میلادی (ششم دی ماه سال 1388 ) توسط 4 حزب سیاسی و نهضت محیط زیست ازبکستان برای 5 سال انتخاب شده است، به طور دائم فعالیت می کنند. 

 انتهای پیام/.",8
"روسیه و قبرس در زمینه نظامی - دریایی همکاری می کنند 
 به گزارش ایرنا به نقل از دفتر مطبوعاتی کاخ کرملین، دیدار ولادیمیر پوتین و نیکاس آناستیاسدیس روز چهارشنبه در اقامتگاه ریاست جمهوری روسیه در حومه مسکو انجام گرفت. 

 روسای جمهوری دو کشور در پایان این دیدار برنامه سه ساله اقدامات مشترک روسیه و قبرس را امضا کردند. 

 به گزارش رسانه های روسی، وزرای خارجه روسیه و قبرس هم موافقت نامه همکاری نظامی دریایی میان دو کشور را امضا کردند. 

 برنامه همکاری های مسکو و نیکوزیا در عرصه های آموزش، علوم و فرهنگ از دیگر اسناد امضا شده در دیدار سران روسیه و قبرس بود. 

 دو طرف همچنین توافقنامه همکاری روسیه و قبرس در مبارزه با قاچاق مواد مخدر و مبارزه با تروریسم را امضا و رییس بانک مرکزی روسیه هم با رییس کمیسیون اوراق بهادار و سهام قبرس یادداشت تفاهم به امضا رساندند. 

 سران روسیه و قبرس در این دیدار در خصوص طیف وسیعی از موضوعات همکاری های دوجانبه و مسایل مهم بین المللی و منطقه ای گفت وگو و تبادل نظر کردند. 

 مناقشه اوکراین و مساله سوریه ازجمله مسایل مورد بحث روسای جمهوری روسیه و قبرس بود و دو طرف بر حل و فصل مسالمت آمیز این مسایل تاکید کردند. 

 دفتر مطبوعاتی ریاست جمهوری روسیه جزییات توافقات همکاری نظامی میان روسیه و قبرس را اعلام و منتشر نکرده اما برخی رسانه های خبری گفتند که قبرس برای استفاده روسیه از امکانات پایگاه دریایی این کشور اعلام آمادگی کرده است. 

 اروپام*5*391 ** 1095",8
"بولیوی عرضه گاز به آرژانتین را تضمین کرد 
 به گزارش خبرنگار دفتر منطقه ای فارس در آمریکای لاتین به نقل از تله سور ، خولیو د ویدو وزیر برنامه ریزی، سرمایه گذاری عمومی و خدمات آرژانتین مقاله منتشر شده در یک روزنامه محلی را که عرضه گاز بولیوی به این کشور را مورد تردید قرار داده رد کرد و گفت: این مسئله کاملا تضمین شده می باشد. 

 خولیو د ویدو اعلام کرد که عرضه گاز برای خط لوله انتقال گاز شمال شرقی آرژانتین که مرحله دوم آن انجام شده است به طور کامل و منطبق با حجم های مورد نیاز در یک جدول زمان بندی مورد توافق با بولیوی تضمین شده است. 

 وی ضمن رد مقاله منتشر شده در روزنامه لاناسیون در روز 5 شنبه گفت که این مقاله به نقل از متخصصانی از جمله دانیل مونتامات یکی از مسئولان سابق بخش انرژی در طول دوران ریاست جمهوری فرناندو دلا روئا در آرژانتین (1999-2001) می باشد که اعلام کردند که گاز مورد نیاز این کشور از بولیوی تضمین نشده است. 

 خولیو د ویدو افزود که این روزنامه به همراه متخصصانی از جمله مونتامات اعلام کردند که عرضه گاز در آرژانتین تنها در مراکز عمده مصرف صورت می گیرد و به شهروندان درجه 2 که به دور از این کشور زندگی می کنند اختصاص داده می شود. 

 وزیر برنامه ریزی آرژانتین یادآور شد که این که ایالت های فرماسا ، چاکو ، کورتینس ، میسیونز و شمال سانتافه گاز طبیعی ندارند امری تصادفی نیست بلکه نتیجه تصمیم گیری های سیاسی آغاز شده در این کشور که شمال غربی آرژانتین را از توسعه زیرساخت های ضروری برای صنعتی شدن آن خارج کردند، می باشد. 

 در همین حال د ویدو به همراه خورخه کاپیتانیچ رئیس کابینه دولت آرژانتین قراردادهای دومین مرحله خط لوله انتقال گاز شمال شرقی این کشور را امضا کردند. 

 این قرارداد به دنبال ساخت بخش های اصلی و خط لوله های گاز در ایالت های فورموسا ، چاکو و سانتا فه آرژانتین می باشد. 

 بولیوی قراردادهای خرید و فروش گاز طبیعی با آرژانتین و برزیل را حفظ کرده و همچنین به پرو و پاراگوئه نیز گاز نفتی مایع عرضه می کند. 

 بر اساس مطالعات انجام شده توسط شرکت آمریکایی ریدر اسکات در دسامبر سال 2009، بولیوی دارای 9.94 تریلیون فوت مکعب ذخایر گاز طبیعی است. 

 انتهای پیام/",8
"ازبکستان پروازهای خود به روسیه را کاهش می دهد 
 به گزارش خبرنگار خبرگزاری فارس در تاشکند به نقل از سایت کانیوز ، شرکت ملی هواپیمایی ازبکستان پروازهای خود به روسیه را به دلیل بی ثباتی روبل (واحد پول روسیه) و کم بودن مسافران کاهش می دهد. 

 این سازمان دولتی ازبکستان اعلام کرد در مرحله اول پروازهای انجام شده از فرودگاه های منطقه ای این کشور به استان های روسیه کاهش یافته است. 

 بنابراین، در ماه های ژانویه و فوریه (بهمن و اسفند) پروازها به سامارا ، تیومن ، ولگوگراد و روستوف-نا- دونو تا اندازه ای لغو خواهد شد. 

 یکی از نمایندگان شرکت هواپیمایی گفت: به طور مثال، مسیری که هفته ای 3 مرتبه پرواز داشته است به 2 مرتبه تنزل می یابد. 

 وی افزود: پروازها از روسیه به ازبکستان که اساسا به فرودگاه های منطقه ای انجام می گیرد نیز توسط شرکت های هواپیمایی روسیه کاهش می یابد. 

 شرکت ملی هواپیمای ازبکستان در حال حاضر به 15 شهر روسیه پرواز دارد. 

 بر همین اساس پایگاه اینترنتی آنونس.اوز نیز روز گذشته نوشت: شرکت ملی هواپیمایی ازبکستان پروازهای مسیر تاشکند – توکیو – تاشکند را که در تاریخ 4، 11 و 18 فوریه سال 2015 میلادی (15، 22 و 29 بهمن ماه سال 1393) انجام می شد نیز لغو کرده است. 

 بر اساس این گزارش، دلیل لغو پروازها کم بود مسافران است. 

 شرکت ملی هواپیمای ازبکستان یک شرکت انحصاری است و 100 درصد متعلق به دولت است؛ هم اکنون این شرکت به 40 کشور جهان پرواز دارد. 

 انتهای پیام/",8
"نظامیان ترک عهده دار امنیت فرودگاه کابل شدند 
 به گزارش خبرنگار خبرگزاری فارس در کابل ، نظامیان ترک با برگزاری مراسمی در کابل مسئولیت تأمین امنیت و فرماندهی نظامی فرودگاه کابل را از نظامیان فرانسوی تحویل گرفتند. 

 جان کمپل فرمانده نیروهای ناتو در افغانستان در این مراسم اعلام کرد: فرانسه طی 13 سال گذشته در بخش های عرضه خدمات و تأمین امنیت نقش مؤثری ایفا نموده است. 

 وی در این مراسم با اشاره به کشته شدن 80 نظامی فرانسوی طی سال های گذشته، آنان را قربانیان صلح در افغانستان دانست. 

 ابر اساس پیمان امنیتی کابل-واشنگتن و افغانستان-ناتو از امروز اول ژانویه سال 2015 میلادی نقش نیروهای خارجی از حالت جنگی و نظامی به آموزش و مشاوره به نیروهای افغان تبدیل شد. 

 انتهای پیام/",8
"فرستاده جدید سازمان ملل در امور لبنان وارد بیروت شد 
 به گزارش گروه بین الملل خبرگزاری فارس ، سیگرید کاگ هماهنگ کننده جدید سازمان ملل در امور لبنان ساعات پایانی شنبه (دیشب) از مبدأ پاریس وارد فرودگاه بین المللی بیروت شد. ، قرار است کاگ تا چند ساعت دیگر مأموریت خود را به طور رسمی به عنوان جانشین دریک بلامبلی آغاز کند. 

 روزنامه النهار با اعلام این خبر، اعلام کرد که دریک بلامبلی قرار است تا چند ساعت دیگر لبنان را ترک کند. 

 این گزارش حاکی است که رمزی عزالدین معاون استفان دی مستورا فرستاده ویژه دبیر کل سازمان ملل در امور سوریه نیز روز گذشته از استانبول وارد بیروت شده و قرار به زودی بیروت را به دمشق ترک کند. 

 انتهای پیام/م",8
"اعتراض به حملات علیه مساجد سوئد 
 هزاران تن از ساکنان سوئد برای اعلام حمایت و نیز همبستگی با مسلمانان به خیابان های این کشور آمده و اعتراض خود را علیه سه حمله به مساجد این کشور که در یک هفته گذشته صورت گرفت، ابراز کردند.به گزارش راشاتودی، این حملات به مساجد در سوئد تاکنون پنج مجروح برجای گذاشته است و معترضان شرکت کننده در این راهپیمایی حمایتی شعار به مسجد من دست نزنید سر می دادند. خبرنگاران تخمین می زنند که تعداد شرکت کنندگان در این راهپیمایی اعتراضی سراسر سوئد حدود سه هزار تن بوده است. در استکهلم پایتخت سوئد نیز دو هزار فعال در مقابل کاخ سلطنتی سوئد گرد هم آمده و پلاکاردهایی را که اسلام هراسی گسترده را تقبیح می کرد، در دست داشتند. حدود 40 تظاهرات سازمان یافته از جمله معترضانی از شورای مسلمانان سوئد و انجمن ملی متحد سوئد و افراد برجسته ای از جوامع مسلمان این کشور در این راهپیمایی اعتراضی شرکت کردند و همچنین آلیس باه کوهنکه، وزیر فرهنگ و دموکراسی سوئد نیز در این راهپیمایی شرکت کرد و گفت: دانش و اطلاعات بهترین واکسیناسیون علیه پیش داوری و قضاوت است.همچنین راهپیمایی های مشابهی در مناطق گوتنبرگ و مالمو برگزار شد و در هر کدام از آن ها 500 تا 600 تن شرکت کردند. دولت سوئد نیز حمله به مساجد را مورد محکومیت قرار داد و متعهد شد تا به تامین مالی بیشتر برای برقراری امنیت در اماکان مذهبی و عبادتگاه ها بپردازد.",8
"سفارت قطر در بغداد به زودی باز می شود 
 به گزارش گروه بین الملل خبرگزاری فارس ، دفتر ریاست پارلمان عراق از قصد قطر برای بازگشایی قریب الوقوع سفارتش در بغداد خبر داد. 

 دفتر سلیم الجبوری رئیس پارلمان عراق در بیانیه ای اعلام کرد: الجبوری مجموعه دیدارهایی را با شماری از مقامات مسئول قطری در از جمله محمد الخلیفی رئیس مجلس شورا و خالد العطیه وزیرخارجه این کشور در دوحه انجام داد که از جمله نتایج این دیدارها، بازگشایی قریب الوقوع سفارت قطر در بغداد است. 

 هنوز دوحه به طور رسمی این خبر را تایید یا رد نکرده است. 

 خبرگزاری رسمی قطر نیز نوشت که رئیس پارلمان عراق با همتای قطری اش درباره روابط پارلمانی دوجانبه و شیوه های تقویت و تحکیم آن رایزنی کرد. 

 رئیس پارلمان عراق دوشنبه گذشته سفری چند روزه را در راستای تحکیم روابط با قطر، به دوحه آغاز کرد. 

 گفته می شود که الجبوری از همتای قطری اش برای سفر به بغداد دعوت کرد و وی نیز این دعوت را پذیرفت. 

 انتهای پیام/غ",8
"روزهای پرتنش در مناسبات واشنگتن - بانکوک و افزایش همکاری تایلند با چین 
 به گزارش ایرنا، موضع گیری فرستاده کاخ سفید به تایلند، احضار دو بار کاردار آمریکا به وزارت امور خارجه تایلند و آخرین موضع واشنگتن در قبال اتحاد نظامی با بانکوک نشانه های روزهای سخت در مناسبات دولت کودتا در تایلند و آمریکا است. 

 در آخرین موضع گیری ها، براساس گزارش رسانه های غربی یک دیپلمات آمریکایی روز پنجشنبه هشدارداد آمریکا نمی خواهد به طور کامل اتحاد نظامی خود را با تایلند فعال کند. 

 آمریکا مدعی است دولت نظامی تایلند بدنبال بازگرداندن دموکراسی به این کشور نیست و مقامات بانکوک نیز تاکید دارند پس از اصلاح قانون اساسی انتخابات برگزار می شود و پیش بینی کرده اند تاریخ این انتخابات سال 2016 باشد. 

 رسانه های غربی نامی از این دیپلمات ارشد نبردند، اما به نقل از وی نوشتند نهادهای حکومتی و قضایی تایلند به بازسازی کامل و برقراری دموکراسی نیاز دارند. 

 ˈدانیل راسلˈ معاون وزیر امور خارجه آمریکا اخیرا با سفر به بانکوک از کودتای اول خرداد ماه ارتش تایلند انتقاد کرد. 

 وزارت امور خارجه تایلند هفته جاری پس از مواضع سیاسی واشنگتن در خصوص این کشور، ˈپاتریک مورفیˈ کاردار سفارت آمریکا در بانکوک را دو بار برای ارایه برخی توضیحات به سبب دخالت در سیاست داخلی تایلند احضار کرد. 

 معاون وزیر خارجه آمریکا در همایشی در دانشگاه بانکوک خواستار پایان حکومت نظامی در تایلند شد و برکناری ˈیینگلوک شیناواتراˈ نخست وزیر سابق از پستش را یک اقدام سیاسی خوانده بود. 

 مناسبات نظامی واشنگتن و بانکوک به زمان جنگ سرد و مبارزه با کمونیسم در جنوب شرقی آسیا به ویژه در طول جنگ ویتنام بازمی گردد. 

 اما آمریکا پس از کودتا در تایلند رزمایش های نظامی مشترک و کمک های نظامی کوچک خود به این کشور جنوب شرق آسیا را لغو کرد. 

 کارشناسان معتقدند آمریکا قصد ندارد مناسبات نظامی را به طور کامل با تایلند قطع کند و احتمال می دهند مناسبات دولت نظامی با چین رقیب واشنگتن در منطقه باعث واکنش های مقامات کاخ سفید شده باشد. 

 ˈپرایوت چان اوچاˈ نخست وزیر تایلند اخیرا پس از انتقاد برخی کشورهای غربی از جمله آمریکا از کودتا در این کشور که زمینه ساز نزدیکی پکن – بانکوک شد، از چین به عنوان نمونه خوبی از توسعه اقتصادی یاد کرد. 

 وی که پس از کودتا سفری دو روزه نیز به پکن داشت، گفت: تایلند باید به مجادله ها پایان دهد و با نگاهی به چین به عنوان ابرقدرت منطقه ای از این کشور الهام بگیرد. 

 هیاتی از فرماندهان نظامی تایلند درست 21 روز پس از کودتای بدون خونریزی تایلند و در بحبوحه افزایش انتقادهای غرب از کودتاچیان به چین سفر کرد تا در مورد امنیت منطقه ای و رزمایش های مشترک گفت وگو کند که نشانه ای سریع در خصوص نزدیکی مناسبات بود. 

 همزمان با این تحول یک شرکت دولتی چین در بخش تلفن همراه نیز با خرید 19 درصد از سهام گروه ارتباطات راه دور تایلند به ارزش 881 میلیون دلار موافقت کرد تا جای پای خود را در تایلند مستحکم تر کند. 

 افزایش همکاری های تایلند با چین برای آمریکا که در تلاش برای توسعه همکاری های خود با کشورهایی مانند ویتنام و میانمار است تا بتواند در مقابل چین ایستادگی کند به طور یقین از اهمیت زیادی برخوردار است. 

 کارشناسان نیز معتقدند سردی مناسبات تایلند با آمریکا در این روزها به گرم شدن روابط بانکوک – پکن بازمی گردد و امکان افزایش تنش با کاخ سفید را رد نمی کنند. 

 آساق**1611",8
"تایلند کاردار آمریکا را احضار کرد 
 به گزارش خبرگزاری آنا به نقل از ریانووستی، احضار کاردار آمریکا در تایلند که امروز (چهارشنبه) صورت گرفت پس از سفر دانیل راسل، معاون وزیر امور خارجه آمریکا در امور شرق آسیا و اقیانوسیه، به تایلند بود. 

 معاون وزارت امور خارجه تایلند گفت: اظهار نظرهای دستیار وزیر امور خارجه آمریکا در امور شرق آسیا و اقیانوسیه باعث ناراحتی بسیاری از تایلندی ها شده و نشان دهنده عدم اطلاع از سیاست های تایلند است. 

 تایلند متحد دیرپای آمریکاست اما راسل در سخنرانی خود در دانشگاه بانکوک نگرانی خود را بابت محدودیت آزادی بیان در این کشور ابراز کرد. در تایلند از مه سال 2014 منع آمد و شد برقرار است. 

 انتهای پیام/",8
"فقه حنفی و عقیده ماتریدی دین دولتی در قزاقستان شد 
 به گزارش خبرنگار دفتر منطقه ای فارس در بیشکک ، در اولین انجمن امامان جماعت مساجد قزاقستان که امروز در شهر آستانه برگزار شد، فقه حنفی و عقیده ماتریدی به عنوان عرصه رسمی اداره امور مسلمانان این کشور تأیید گردید. 
 در این انجمن حدود 500 نفر از امامان جماعت مساجد از سراسر قزاقستان، اعضای شورای علمای اداره روحانیت مسلمانان کشور، اندیشمندان مطرح اسلامی، مدیران سازمان های اسلامی خارجی، برخی نمایندگان سنا و نمایندگان مجلس مردم قزاقستان و شخصیت های شناخته شده اجتماعی و مذهبی حضور داشتند. 

 نورسلطان نظربایف رئیس جمهور قزاقستان در پیام خود به این همایش که توسط بغلان مایلوبایف معاون نهاد ریاست جمهوری قرائت شد، ابراز امیدواری کرد که این انجمن بتواند انگیزه ای برای تجدید حیات معنوی دولت ایجاد کرده و نقش امامان جماعت را در حل مشکلات روز حوزه مذهبی کشور، تقویت بخشد. 

 رئیس جمهور قزاقستان همچنین از امامان جماعت این کشور خواست که سهم خود را در تقویت ثبات مذهبی و حمایت از نسل جوان در برابر نفوذ جریانات شبه مذهبی مخرب، ایفا کنند. 
 در نتیجه این نشست، تدوین فقه حنفی و عقیده ماتریدی به عنوان عرصه دینی رسمی در اداره روحانیت مسلمانان قزاقستان، مورد تأیید قرار گرفت. 

 در این انجمن همچنین تصریح شد: مردم قزاقستان قرن هاست که پایبند مکاتب اهل سنت بوده و تأیید مذهب حنفی و عقیده ماتریدی به عنوان عرصه رسمی دینی در کشور، گامی ضروری، مهم و استراتژیک برای تحکیم اسلام سنتی و جلوگیری از تلاش های حیله گرانه متعدد از سوی سلفی ها و دیگر گرایش های مخرب در قزاقستان است. 

 در این انجمن همچنین اسنادی تدوین شد که در آن باورهای اساسی دینی مسلمانان قزاقستان، دانش لازم در امور دینی و نگرش نسبت به جامعه سکولار، قوانین دولت و استقرار نظم در جامعه، کسب آموزش، کمک های پزشکی، دفاع از میهن، محیط زیست، نیروی کار، احترام به ارزش های خانواده و تکریم سنت ها و ویژگی های مردمی که در این کشور بسر می برند، مشخص شده است. 

 انتهای پیام/",8
"اعتراض مردم مجارستان به سفر پوتین به این کشور 
 به گزارش خبرنگار بین الملل خبرگزاری موج به نقل از یورونیوز ، در آستانه سفر ولادیمیر پوتین، رئیس جمهور روسیه به مجارستان، خیابان های بوداپست، پایتخت شامگاه دوشنبه صحنه تظاهرات ضد دولتی بود. 
 تظاهرکنندگان که تعدادشان نزدیک به دو هزار نفر تخمین زده شده است مخالف ویکتور اوربان ، نخست وزیر و سیاست های او در قبال مسکو هستند. آنها که خواستار کناره گیری نخست وزیر از قدرت اند می گویند او در سیاست هایش منافع عمومی را دنبال نمی کند. 
 یکی از تظاهرکنندگان که نگران نزدیکی مجارستان به روسیه است، می گوید: هیچ منبعی برای کنترل قدرت در این دو کشور وجود ندارد. اینجا دست کم به این موضوع اعتراض می شود. در روسیه به هیچ وجه چنین سازوکاری وجود ندارد. مخالفان در روسیه کجایند؟ آیا اصلا انتخابات آزاد و عادلانه ای وجود دارد؟ اینجا در مجارستان انتخابات برگزار می شود، اما با برابری فاصله زیادی داریم. 
 جوان دیگری که نگران آینده کشورش است می افزاید: من جوان هستم و دوست دارم در مجارستان بمانم. مجارستان وطنم است و نگران آینده آن هستم. نمی خواهم اتفاق بدی برای آن پیش آید. اگر اوضاع بد شود ناچار به ترک کشور می شوم اما می خواهم که بمانم. 
 گسترش تنها نیروگاه اتمی مجارستان و صدور گاز طبیعی از محورهای اصلی گفتگوهای میان مقامات دو کشور است. 
 با توجه به فشار روزافزون غرب بر مسکو در ارتباط با بحران اوکراین، دیدار روز سه شنبه رئیس جمهوری روسیه از مجارستان می تواند حامل این پیام مهم باشد که مسکو متحدی در اتحادیه اروپا دارد.",8
"اسرائیل لبنان را تهدید کرد/ تل آویو به هدف قرار دادن مواضعش در سراسر جهان واکنش نشان می دهد 
 به گزارش گروه بین الملل خبرگزاری آنا به نقل از روزنامه الحیات ، برخی دیپلمات های غربی اعلام کردند که رژیم صهیونیستی پیام های هشدار آمیزی درباره هدف قرار گرفته شدن منافعش در داخل یا خارج آن اسرائیل ارسال کرده است. 

 تل آویو همچنین نسبت به هدف قرار گرفتن منافعش در پاسخ به تجاوز صورت گرفته به وسیله بالگردهای اسرائیلی در منطقه قنیطره به مقام های لبنانی هشدار داد. 

 سفرای کشورهای غربی پیام هشدارآمیز اسرائیل را به بیشتر مقام های کشوری لبنان ابلاغ و تاکید کردند که تل آویو در صورت هدف قرار گرفتن منافعش در هر جای جهان، حزب الله را مسئول آن عملیات خواهد دانست. 

 یکشنبه هفته گذشته یک بالگرد اسرائیل شماری از نیروهای مقاومت اسلامی در حومه شهر قنیطره (واقع در جنوب سوریه) را هدف قرار داد و با شلیک دو موشک 6 مبارز حزب الله از جمله جهاد عماد مغنیه فرزند شهید عماد مغنیه و نیز سردار محمدعلی الله دادی از فرماندهان سپاه پاسداران جمهوری اسلامی ایران را شهید کرد. 

 شیخ نعیم قاسم معاون دبیرکل حزب الله لبنان روز گذشته (یکشنبه) در مراسم هفتم شهادت جهاد عماد مغنیه گفت: سیدحسن نصرالله به زودی موضع رسمی حزب الله درباره پاسخ به اسرائیل را اعلام خواهد کرد. 

 انتهای پیام/",8
"افراط گرایی و مواد مخدر 2 تهدید اصلی برای آسیای مرکزی 
 به گزارش خبرنگار خبرگزاری فارس در بیشکک ، روز گذشته (16 بهمن ماه) کنفرانسی با موضوع اوضاع افغانستان و امنیت ملی قرقیزستان در دانشگاه دولتی آرابایف بیشکک برگزار شد. 

 این همایش با همکاری دانشگاه آرابایف، آکادمی دیپلماتیک وزارت امور خارجه قرقیزستان و انجمن فولبرایت در قرقیزستان در زمینه تدوین مفاهیم اساسی جدید سیاست خارجی این کشور در پرتو تحولات افغانستان، برگزار شد. 

 در این کنفرانس بیریم کولف استاد آکادمی دیپلماتیک وزارت خارجه قرقیزستان، چنارا اسنگول معاون رئیس مرکز NISI و الکساندر زلاچینکو کارشناس قرقیز در موضوعات تهدیدات و چالش های اصلی برای امنیت ملی قرقیزستان پس از سال 2014 ، امنیت در آسیای مرکزی با توجه به وضعیت در افغانستان و قاچاق مواد مخدر از افغانستان به عنوان یک تهدید برای امنیت ملی قرقیزستان سخنرانی کردند. 

 در این همایش کارشناسان در سخنرانی های خود تلاش کردند تا به سؤالاتی از قبیل؛ محتمل ترین چشم انداز برای توسعه اوضاع نظامی- سیاسی در افغانستان چیست؟ و این مسئله چه تأثیری بر کشورهای آسیای مرکزی می گذارد؟، آیا رهبران جدید افغانستان قادر به حفظ توازن ظریف در قدرت در قالب ایجاد یک دولت کارآمد برای رسیدن به اجماع ملی در آینده این کشور هستند؟ و کشورهای مستقل مشترک المنافع به منظور به حداقل رساندن خطر مربوط به تشدید اوضاع در افغانستان در صورت بروز سناریوهای منفی در این کشور، چه اقداماتی باید انجام دهند؟ 

 سخنرانان در گزارشات خود ضمن اشاره به پیچیدگی اوضاع در افغانستان، بر ضرورت اتخاذ اقدامات و تلاش های جمعی در این زمینه تأکید کردند. 

 در این رابطه باروبایوا مدیر بخش همکاری های بین المللی دانشگاه آرابایف و معاون رئیس انجمن فولبرایت قرقیزستان اظهار داشت: قرقیزستان باید سهم خود را در حل وفصل اوضاع در افغانستان و پشتیبانی از منافع ملی خود انجام دهد. 

 بیریم کولف استاد آکادمی دیپلماتیک وزارت خارجه قرقیزستان نیز در سخنان خود اشاره کرد: پس از خروج بخش اصلی نیروهای اصلی ناتو از افغانستان و انتخاب اشرف غنی به عنوان رئیس جمهور جدید، شرایط افغانستان پیچیده تر شده است و هنوز به طور کامل مشخص نیست که شرایط جدید سیاسی و نظامی این کشور چه هشدارهایی را برای کشورهای آسیای مرکزی از جمله قرقیزستان در پی خواهد داشت. 

 وی تصریح کرد: این نامشخص بودن اوضاع در افغانستان، دولت قرقیزستان را به سمت اتخاذ تمام اقدامات پیشگیرانه ممکن هم در سطح دوجانبه و هم در سطح چندجانبه به منظور جلوگیری از تهدیدات و چالش های احتمالی ناشی از افغانستان، سوق می دهد زیرا منافع قرقیزستان در روابط با افغانستان هم در راستای بردار دوجانبه و هم در سمت وسوی همکاری های چندجانبه، قرار گرفته است. 

 زلاچینکو نیز در سخنان خود ضمن اشاره به این نکته که با نگاه به آینده، پیش بینی می شود که اوضاع هم در داخل و هم پیرامون افغانستان چندان مناسب نباشد و البته بعید است که طالبان بتوانند یک بار به قدرت برسند و بتوانند مستقیما برای کشورهای همسایه تهدیداتی را بیافرینند، ادامه داد: اما آنها در قالب تزریق روح افراط گرایی در سازمان های تروریستی دیگر، برای کشورهای آسیای مرکزی تهدیدزا خواهند بود. 

 به گفته چنارا اسنگول معاون رئیس مرکز NISI ، تهدیدات پیش روی آسیای مرکزی شامل: تروریسم، بنیادگرایی اسلامی، افراط گرایی جامعه، قاچاق مواد مخدر، جرایم سازمان یافته، مهاجرت غیرقانونی و پناهندگان، می باشد. 

 در این میزگرد کارشناسان مطرح کشور، نمایندگان احزاب سیاسی، روزنامه نگاران و نمایندگان جامعه مدنی حضور داشتند. 

 انتهای پیام/ز",8
"آتش بس نمایشی در اوکراین 
 گروه بین الملل: به دنبال اعلام خبر توافق چهار کشور فرانسه، آلمان، روسیه و اوکراین برای اجرای آتش بس در اوکراین از روز یکشنبه آینده، کشورهای مختلف با استقبال از این توافق، نسبت به اجرای آن اظهار خوشبینی کردند. 

 اجلاس مینسک روز پنجشنبه با حضور صدراعظم آلمان و روسای جمهور روسیه، اوکراین و فرانسه در پایتخت بلاروس با امضای توافقنامه صلح اوکراین پایان یافت. اما واکنش های بین?المللی به این واقعه مهم که بسیاری از سیاستمداران و کارشناسان سیاسی آن را به عنوان آخرین شانس برای پایان دادن به بحران اوکراین ارزیابی کردند، ادامه دارد. 

 درهمین حال، به رغم توافقنامه آتش بس اعلام شده در مینسک، در کی یف بی اعتمادی حاکم است. یکی از ساکنان کی یف در واکنش به این توافقنامه اعلام کرد اگر روسیه نمی پذیرد که به اوکراین نیرو اعزام می کند، درباره چه می توان گفت وگو کرد؟ پیش از این نیز در ماه سپتامبر به ما وعده آتش بس داده شده بود، این توافقنامه آتش بس چه تفاوتی با توافقنامه پیشین دارد؟ 

 شخص دیگری از ساکنان کی یف نیز در واکنش به این توافقنامه اعلام کرد من فکر نمی کنم جنگ متوقف شود. درگیری ها ادامه خواهد یافت. به گزارش فرانس24 با خبرهای بدی که از جبهه می رسد، بدبینی نیز شدت می یابد. در حالی که مذاکرات در مینسک در جریان بود، بسیاری از نظامیان اوکراینی در جنگ کشته شدند. آندری لیسنکو، سخنگوی ارتش اوکراین اعلام کرد شامگاه پنجشنبه ما تحرکاتی را در مرز روسیه شاهد بودیم. 50 تانک وارد خاک اوکراین شدند.در دونتسک، مقر شورشیان طرفدار روسیه نیز مردم در هراس از بمب و گلوله ها ی سرگردان زندگی می کنند و این در حالی است که توافقنامه آتش بس مینسک امیدی به وجود آورده است. یکی از ساکنان دونتسک در واکنش به توافقنامه آتش بس اعلام کرد این بسیار خارق العاده است که گلوله باران ها متوقف و به کشتار غیر نظامیان پایان داده شود. اکنون باید گفتگوهایی میان جمهوری ها ی خودمختار و مقامات اوکراینی انجام بگیرد. در غیر این صورت، همه این درگیری ها ادامه خواهد یافت. یکی از ساکنان دونتسک نیز گفت ما فقط صلح می خواهیم اما من در خبرها شنیدم که اوباما قصد دارد به اوکراین سلاح ارسال کند. برای دست یابی به موضعی قوی تر در نشست سران مینسک، اوکراین و شورشیان نبردها را تشدید کرده اند. بنا به اعلام رسانه های محلی اوکراین، در حمله راکتی به شهرهای لوهانسک و دونتسک در شرق دست کم 6 تن کشته و چند تن دیگر مجروح شدند. مقامات محلی ارتش اوکراین را عامل این حمله موشکی دانستند. همچنین سخنگوی ارتش اوکراین دیروز(جمعه) اظهار داشت در 24 ساعت گذشته پانزده سرباز اوکراینی و 12غیرنظامی در درگیری با جدایی طلبان در شرق این کشور کشته و 34 تن دیگر نیز زخمی شدند. سخنگوی ارتش اوکراین در بیانیه ای اعلام کرد: پنجشنبه شب منطقه دونباس(شرق اوکراین) شب ناآرامی را تجربه کرد. دشمن به گلوله باران مواضع نیروهای شرکت کننده در عملیات ضد تروریستی با همان شدت سابق پرداخت. بر اساس گزارش ها درگیری ها در نزدیکی شهر دبالتسوه بیش از هر منطقه دیگری بوده است. پس از مذاکرات چهار کشور آلمان، فرانسه، روسیه و اوکراین در مینسک، سخنگوی کرملین با تایید اظهارنظر آنگلا مرکل، گفت که این ولادیمیر پوتین بر شورشیان شرق اوکراین فشار وارد کرده که با آتش بس موافقت کنند. دمیتری پسکوف، سخنگوی کرملین همچنین این ادعای پترو پروشنکو، رئیس جمهوری اوکراین مبنی بر اولتیماتوم مسکو به کی یف را رد کرد. از طرف دیگر کاخ سفید نیز با استقبال از توافق مینسک، این تواقق را یک گام بالقوه مهم در راستای حل و فصل جنگ اوکراین خواند. 

 واشنگتن همچنین نسبت به تشدید درگیری ها در روز پنجشنبه در شرق اوکراین اظهار نگرانی کرده و گفت: این مساله با روح توافق آتش بس در تضاد است. کاخ سفید در بیانیه خود از روسیه خواست تا سربازان و تجهیزات خود را از خاک اوکراین خارج کند. همچنین ینس استولتنبرگ، دبیر کل ناتو در مصاحبه با یک خبرگزاری نروژی گفت: روسیه باید به حمایت از جدایی طلبان در شرق اوکراین خاتمه داده و نیروها و تجهیزات نظامی خود را از این منطقه خارج کند. 

 رهبران فرانسه، آلمان و شورای اروپا پس از نشست اتحادیه اروپا در بروکسل اظهار کردند که در صورتی که روسیه توافق آتش بس را نقض کند، تحریم های بیشتر امکان پذیر است. مقامات آمریکایی نیز اعلام کردند که تحریم های بیشتر را کنار نگذاشته و به جدایی طلبان در شرق اوکراین نسبت به تصرف اراضی بیشتر پیش از اجرای رسمی آتش بس در روز یکشنبه هشدار دادند. 

 یک مقام بلندپایه آمریکایی که نام خود را فاش نساخت، گفت: ما تلاش می کنیم تا به قدرت مندترین وجهی که می توانیم این پیام را بدهیم که از اکنون تا شنبه شب هرگونه تلاشی برای تصرف اراضی بیشتر در اوکراین باعث ضربه ای جدی به توافق خواهد شد. 

 این توافق به برخی نقاط اصلی مورد مناقشه از جمله خط جدایی میان جدایی طلبان و نیروهای اوکراینی پرداخته است. در توافق آتش بس شورشیان قبول کردند تا سلاح های خود را از خط جدایی تعیین شده در توافق قبلی مینسک در ماه سپتامبر عقب برده و نیروهای اوکراینی نیز از خط جدایی فعلی عقب ببرند و این یک امتیاز به شورشیان است. در صورت اجرای این مساله یک منطقه حائل به عرض 50 کیلومتر ایجاد خواهد شد. همچنین اوکراین نیز براساس این توافق کنترل مرز خود با روسیه را به شرط رایزنی با شورشیان و اعطای خودمختاری بیشتر به مناطق جدایی طلب تحت اصلاحات قانون اساسی تا پایان 2015، به دست خواهد آورد. قرار است سازمان امنیت و همکاری اروپا بر آتش بس در اوکراین و عقب نشینی سلاح های سنگین نظارت داشته باشد.",8
"سفرای جدید قزاقستان در 7 کشور منصوب شدند 
 به گزارش خبرنگار خبرگزاری فارس در دوشنبه به نقل از نیوز تایمز کز ، نورسلطان نظربایف رئیس جمهور قزاقستان طی حکمی سفرای جدید این کشور را در چین، اسپانیا، آندورا، سوئد، دانمارک، مالزی و برونئی منصوب کرد. 

 بر این اساس سفرای جدید به ترتیب شهرت نوریشوف در چین باقیت دیوسینبایف در اسپانیا و آندورا داستان ایلیئوکن اف در سوئد و همزمان در دانمارک دانیار سریکین اف در مالزی و برونئی منصوب شدند. 

 نظربایف همچنین کوئندیک تورگن قل اف را به عنوان رئیس کمیسیون مرکزی انتخابات این کشور منصوب کرد. 

 انتهای پیام/",8
"جسد حلق آویز مقام سابق قزاقستان در زندانی در اتریش پیدا شد 
 به گزارش گروه بین الملل خبرگزاری فارس ، جسد راخت علی اف از مقامات سابق دولت قزاقستان و همسر سابق دختر رئیس جمهوری این کشور به صورت حلق آویز در زندانی در اتریش پیدا شد. 

 علی اف که از رهبران مخالف نورسلطان نظربایف رئیس جمهوری قزاقستان بود و به اتهام قتل تحت پیگرد بود اخیرا توسط پلیس اتریش بازداشت شده و قرار بود محاکمنه شود. 

 وی پیش از این از نزدیکان رئیس جمهوری و همچنین سفیر این کشور در وین بود. 

 انتهای پیام/م",8
"ایتالیا: احتمال روی آوردن یونان به روسیه کاهش یافت 
 پیر کارلو پادوآن روز جمعه گفت وزرای اقتصاد منطقه یورو قرار است روز دوشنبه برای تنظیم توافقنامه ی برنامه جدید حمایت مالی از یونان با مقامات این کشور مجددا دیدار کنند. 

 خبرگزاری رویترز به نقل از پادوآن گفت: بعد از توافق سیاسی دیروز که امیدوارم روز دوشنبه نهایی شود خطر خروج یونان از اروپا و روی آوردن آن به روسیه کمتر می شود. 

 وزرای اقتصاد اتحادیه اروپا و سران دولت یونان روزهای چهارشنبه و پنج شنبه در مورد برنامه کمک مالی به یونان با یکدیگر دیدار کردند اما این مذاکرات تاکنون به برقراری توافق عاری از تدابیر ریاضتی بین آتن و وام دهندگان بین المللی منجر نشده است. 

 کارشناسان نیز هشدار دادند مذاکرات بین یونان، اتحادیه اروپا و صندوق بین المللی پول ممکن است بر سر برنامه جدید حمایت مالی به شکست بیانجامد.دولت جدید یونان که مخالف تدابیر ریاضتی می باشد در پی آن است که بخشی از بدهی های ملی این کشور کسر شود اما آلمان به شدت با این خواسته مخالفت می کند. 

 مقامات یونانی همچنین با برخی از سیاست های اتحادیه اروپا موافق نیستند که از مهمترین آنها می توان به تحریم های وضع شده علیه روسیه در ارتباط با بحران اوکراین اشاره کرد. 

 یونان در تاریخ 10 فوریه اعلام کرد در صورتی که اروپایی ها به آن کمک نکنند می تواند به امریکا، روسیه، چین و یا کشورهای دیگر روی آورد. 

 این در حالی است که سرگئی لاوروف، وزیر خارجه روسیه بعد از پیروزی حزب سیریزا در انتخابات 25 ژانویه یونان و به قدرت رسیدن آلکسی سیپراس، رهبر این حزب اعلام کرد مسکو هرگونه تقاضای یونان برای کمک های مالی را مورد بررسی قرار خواهد داد. 

 یونان در سال 2010 در آستانه ورشکستگی قرار گرفت اما به کمک بسته های نجات بین المللی از این وضعیت رهایی یافت. آتن در ازای اجرای تدابیر ریاضتی مبلغ 240 میلیارد یورو (330 میلیارد دلار) وام های بین المللی دریافت کرده است. 

 م ع/م ع",8
"سه انفجار در پایتخت آلبانی 
 به گزارش واحد مرکزی خبر به نقل از خبرگزاری شین هوا ، دو مورد از این انفجارها در داروخانه متعلق به پدر وزیر کشور آلبانی و خانه یک افسر پلیس روی داد. 

 بمب سوم نیز در یک ایستگاه اتوبوس پیدا شد که نیروهای پلیس آن را به صورت کنترل شده منفجر کردند. 

 نخستین انفجار منجر به ویرانی کامل این داروخانه شد و همه مغازه های اطراف را با خسارات سنگینی مواجه کرد. 

 دومین انفجار نیز در خانه یکی از فرماندهان سابق پلیس که اکنون مسئول بررسی جرائم جدی در کورجا در جنوب آلبانی است روی داد. 

 در سومین انفجار هم یک بمب درست شده با دینامیت در یک ایستگاه اتوبوس که در مجاورت یک مدرسه قرار داشت کشف شد و باعث وحشت زیاد اهالی منطقه شد. 

 نیروهای پلیس بعد از انجام اقدامات لازم این بمب را به صورت کنترل شده منفجر کردند. 

 هنوز هیچ شخص یا گروهی مسئولیت این انفجارها را برعهده نگرفته است.",8
"دیدار رئیس جمهور تاجیکستان با معاون وزیر دفاع روسیه+تصاویر 
 به گزارش خبرنگار خبرگزاری فارس در دوشنبه، امروز امامعلی رحمان رئیس جمهور تاجیکستان با آناتولی آنتونوف معاون وزیر دفاع روسیه دیدار و گفت وگو کرد. 

 در این دیدار مسائل همکاری های نظامی و فنی تاجیکستان با روسیه بویژه تحکیم حراست از مرز این کشور با افغانستان و ارتقای سطح آمادگی برای مبارزه با تروریسم بین المللی مورد بحث و بررسی قرار گرفته شد. 

 بنابه اطلاع بخش مطبوعاتی ریاست جمهوری تاجیکستان، امامعلی رحمان و آنتونوف نسبت به توسعه همکاری های نظامی و فنی دوجانبه دوشنبه و مسکو ابراز علاقه مندی کردند. 

 رئیس جمهور تاجیکستان با اشاره به منافع روسیه و سایر کشورهای شوروی سابق از وجود ثبات و امنیت کامل در آسیای مرکزی، خواستار تحقق همه جانبه و بدون تاخیر تصمیماتی شد که میان مقامات عالی سیاسی تاجیکستان و روسیه و همچنین در چارچوب سازمان پیمان امنیت جمعی اتخاذ شده است. 

 رئیس جمهور تاجیکستان و معاون وزیر دفاع روسیه پیرامون اوضاع کنونی منطقه و جهان و دورنمای احتمالی تحولات با توجه به خروج نیروهای بین المللی از افغانستان تبادل نظر کردند. 

 در این دیدار مشارکت استراتژیکی تاجیکستان و روسیه نه تنها در راستای منافع ملی دوطرف بلکه کل منطقه شناخته شد. 

 این مقام نظامی روس طی سفر رسمی خود به دوشنبه با تعدادی از مقامات تاجیک شامل وزیر دفاع این کشور دیدار و مذاکرات انجام داد. 

 انتهای پیام/",8
"آب پاکی پرودی بر دستان اروپای واحد 
 حسین یاری 
 رومانو پرودی ، از افرادی است که نسبت به تحولات سیاسی آتن احساس نگرانی شدید دارد. این احساس نگرانی همزمان با اظهارات و مواضع رهبران حزب سیریزا مبنی بر عدم تن دادن به اصلاحات ریاضتی در اروپا دوچندان شده است. در این میان برخی از سران اروپایی تصور می کنند یونان به سبب بدهی های گسترده خود ، چاره ای جز همکاری بامنطقه یورو بر سر پرداخت وامها و بدهی های پیشین خود ندارد اما برخی دیگر تصوری غیر از این دارند! 
 یکی از این افراد پرودی است. فردی که در مسند نخست وزیری ایتالیا نیز در دوران بحران اقتصادی در قدرت حضور داشته و بحران اقتصادی را با تمام وجود لمس کرده است. پرودی از جمله سیاستمداران تکنوکرات ایتالیا ست و بین سالهای 1996 تا 1998 نخست وزیر این کشور بود و بار دیگر در آوریل سال 2006 به این سمت انتخاب شد. وی همچنین از 1999 تا 2004 رئیس کمیسیون اتحادیه اروپا بود. رومانو پرودی در مورد اعطای کمک مالی اتحادیه اروپا به یونان هشدار داد. وی در گفتگو با روزنامه آلمانی تاگس اشپیگل به تشریح وضعیت کنونی منطقه یورو و بحران بدهی کشورهایی مانند یونان پرداخت. 
 پرودی در بخشی از این مصاحبه بر لزوم تعیین یک چارچوب واقع بینانه برای اعطای چنین کمکی به دولت یونان تاکید کرد. وی با انتقاد از رویکرد آلمانی ها برای حفظ یونان در منطقه یورو یادآور شد: هر کسی می داند که این کشور هرگز بدهی هایش را بازپرداخت نخواهد کرد.به گفته نخست وزیر اسبق ایتالیا اعطای وام به یونان باید به شکلی قاعده مند 
 و مرحله به مرحله بوده و با نتایج عملی همراه باشد. پرودی از مدل تعیین شده برای پرداخت غرامت دولت آلمان به کشورهای آسیب دیده در جنگ جهانی دوم به عنوان نمونه ای خردمندانه یاد کرد که به برلین این امکان را داد تا از عهده چنین هزینه هایی برآید.اظهارات پرودی درست زمانی صورت می گیرد که احزاب سوسیالیست و سوسیال دموکراتی که طرفدار حفظ منطقه یورو هستند، سعی دارند با لحنی نرم تر از الکسیس تسیپراس بخواهند تا خود و حزب سیریزا را در مقابل سیاستهای ریاضتی تعیین شده از سوی اروپای واحد قرار ندهد. با این حال سیریزا نشان داده است که در خصوص رویکرد اقتصادی خود ، تابع کشورهای اروپایی و سران یورو نیست! اگر این تابعیت وجود داشت، شهروندان یونانی ترجیح می دادند بار دیگر جریان راست میانه( جریان متعهد به اصلاحات ریاضتی) را در راس قدرت بنشانند! 
 بحران در اروپای واحد با پیروزی حزب سیریزا وارد مرحله ای 
 تازه شده است. سران یورو همچنان سعی دارند با زبان زور و تهدید با الکسیس تسیپراس سخن گفته و از وی بخواهند تا علیه سیاستهای ریاضتی در آتن اقدامی صورت ندهد! این در حالی است که "" گذار از سیاستهای ریاضتی"" اصلی ترین شعار انتخابات حزب سیریزا را تشکیل 
 می دهد و گذار از آن امکان پذیر نیست. نخست وزیر جدید یونان، بارها مخالفت خود را با اجرای سیاست های ریاضتی تحمیل شده از سوی وام دهندگان بین المللی اعلام کرده و این مسئله آتن را در آستانه خروج از منطقه یورو قرار داده است. وزیر دارایی یونان اخیرا تاکید کرده است که اگر یونان مجبور به ترک منطقه یورو شود، سایر کشورها نیز در نهایت از این اقدام تبعیت خواهند کرد و اتحادیه پولی مشترک اروپا، با فروپاشی روبه رو خواهد شد.دولت چپگرای یونان در تلاش است تا مذاکرات مجددی را با وام دهندگان بین المللی انجام دهد.هشدار علنی مقامات یونانی به اعضای منطقه یورو در خصوص عدم توافق در خصوص بدهی های یونان،ترس و وحشت سران اروپایی را نسبت به سیریزا دوچندان ساخته است. این هشدار نشان می دهد که حزب حاکم در آتن قصد ندارد به سیاستهای مالی و اقتصادی اروپای واحد تن دهد. 
 شکست راستگرایان میانه در انتخابات سراسری یونان و جایگزینی سیریزا در قدرت، روند فروپاشی منطقه یورو و ایجاد گسست در این حوزه اقتصادی را تسریع کرده است. این در حالی است که نشانه های فروپاشی یورو قبل از پیروزی سیریزا در یونان نیز به صورت پراکنده قابل مشاهده بود.وقوع اعتراضات گسترده ای که در کشورهای یونان، اسپانیا، قبرس، ایرلند و پرتغال و طی سالهای 2010 تا 2015 میلادی شکل گرفته بود، جملگی نشان دهنده وقوع توفانی شدید در این منطقه بود. در هر صورت مشخص نیست که مذاکرات سیریزا و سران اروپایی بر سر اصلاحات اقتصادی و بحران بدهی ها 
 به کدام نقطه می رسد اما مسلم است که سیریزا قصد 
 عقب نشینی از وعده های انتخاباتی خود را ندارد. اخیرانخست وزیر یونان که برای نخستین بار در نشست اتحادیه اروپا شرکت کرد، با رئیس هیئت وزرای دارایی منطقه یورو توافق کرد تا مقامات یونان با نمایندگان کمیسیون اروپا، بانک مرکزی اروپا و صندوق بین المللی پول دیدار کنند. 
 گابریل ساکلاریدیس، سخنگوی دولت یونان در خصوص مذاکرات اقتصادی با منطقه یورو بر سر بحران بدهی های 
 کشورش می گوید : "" ما هر آنچه که بتوانیم انجام می دهیم تا توافقی حاصل شود. اگر ما به توافقی دست پیدا نکنیم، اعتقاد داریم که همواره زمان برای چنین توافقی وجود دارد بنابراین مشکلی به وجود نخواهد آمد.هدف تیم مذاکره کننده یونان این است که در مسائل فنی یک طرح پیشنهادی را نهایی کرده و این طرح ظهر روز دوشنبه در گروه کاری یورو مطرح شده و در بعداز ظهر همان روز نیز به منظور یافتن راه حلی نزد گروه اصلی یورو فرستاده شود.بحث بر سر مسائل فنی انجام شده اما آتن مخالف اجرای اصلاحاتی است که باعث تشدید ریاضت اقتصادی و تضعیف بافت اجتماعی در یونان شود. """,8
"قطر شایعات اخراج خالد مشعل از دوحه را تکذیب کرد 
 به گزارش گروه بین الملل خبرگزاری فارس ، خالد العطیه وزیر خارجه قطر تمام اطهارات در خصوص درخواست این کشور از خالد مشعل رئیس دفتر سیاسی جنبش مقاومت اسلامی فلسطین حماس برای ترک دوحه را تکذیب کرد. 

 بنا به گزارش وبگاه خبری الوطن ، العطیه در کنفرانسی مطبوعاتی گفت: تمام اظهارات رسانه ای در این خصوص نادرست است و حقیقت ندارد. 

 هفته گذشته رسانه های بسیاری مدعی شدند قطر از مشعل درخواست کرده است دوحه را ترک کند و همزمان گمانه زنی ها از اقامت احتمالی وی در کشورهای دیگر مانند ترکیه آغاز شد. 

 اعضای حماس از جمله عزت الرشق این اخبار رسانه های را تکذیب کردند. 

 انتهای پیام/ص",8
"اروپا نگران طلاق آتن از یورو 
 گروه بین الملل: نفس اتحادیه اروپا در سینه حبس شده است و بروکسل با انتظاری که نتیجه آن مشخص می باشد، چشم آتن و نظر مردم یونان دوخته است. به گزارش دویچه وله، با گشایش حوزه های اخذ رأی از ساعت 6 صبح روز یکشنبه (25 ژانویه/ 5 بهمن) انتخابات پرهیجان پارلمانی آغاز شد. حدود 9/8 میلیون نفر واجد شرایط رأی در انتخابات امروز 300 عضو پارلمان را برگزیدند تا مسیر آینده اقتصادی این کشور را تعیین کنند. هم اکنون نهصد خبرنگار خارجی در آتن مشغول تهیه گزارش هستند و تمامی نگاه ها به سمت آتن خیره شده است. 

 رسانه های یونان، با استناد به نتایج نظرسنجی های رسمی پیش بینی می کنند که الکسیس سیپراس، رهبر حزب چپ گرای سیریزا با کسب 36 درصد از آرا، در این انتخابات تاریخی به پیروزی خواهد رسید. بر پایه این نظرسنجی ها حزب دموکراسی نوین با نامزدی آنتونیس ساماراس، نخست وزیر کنونی یونان، 30 درصد آرا را کسب خواهد کرد. 

 شکست استراوروس دیماس، نامزد 73 ساله حزب دمکراسی نوین به عنوان نامزد مقام ریاست جمهوری این کشور در دور سوم، مساله انتخابات زودهنگام مجلس را در دستور کار دولت قرار داد. پس از آن که دیماس به اکثریت مورد نیاز در مجلس دست نیافت، پارلمان یونان منحل و تاریخ انتخابات نمایندگان جدید برای روز 25 ژانویه (5 بهمن) تعیین شد. اعلام برنامه اقتصادی حزب سیریزا و بیم خروج یونان از واحد پولی یورو و ناتوانی و خودداری دولت جدید از بازپرداخت به موقع وام هایش نگرانی عمیقی را در اتحادیه اروپا برانگیخته است. 

 برنامه های اجتماعی سیپراس 

 انتخابات مجلس یونان در شرایطی برگزار می شود که با وجود کمک های مالی اروپا و تروئیکا (کمیسیون اروپا، بانک مرکزی اروپا و صندوق بین المللی پول) به یونان، وضعیت اقتصادی و اجتماعی این کشور هم چنان بحرانی است. 

 در حال حاضر از هر دو نیروی کار تحصیل کرده در یونان، یک نفر بی کار است و بسیاری از خانواده ها بدون کمک های مالی و استفاده از حق بازنشستگی والدین شان قادر به تامین نیازهای زندگی خود نیستند. الکسیس سیپراس، در کارزارهای انتخاباتی خود به رای دهندگان یونانی قول داده است، نابسامانی های اقتصادی اجتماعی را برطرف سازد و با بیکاری، فقر، فساد مالی و تقلب های مالیاتی در کشور مبارزه کند. او به ویژه قصد دارد برای محرومان جامعه امکانات رفاهی فراهم آورد. 

 تامین بیمه درمانی و اصلاح نظام سلامتی و بهداشت از دیگر برنامه های سیپراس است. او هم چنین در نظر دارد، بر سر شرایط وام ها و بسته های کمک مالی با نمایندگان تروئیکا وارد مذاکرات شود. 

 سیاست های اقتصادی سیپراس 

 حزب چپ گرای سیریتزا ، با برنامه های ریاضتی اتحادیه اروپا که در یونان پیاده می شود، به شدت مخالف است. این حزب معتقد است که باید در برنامه های صرفه جویانه، تغییرات اساسی ایجاد کرد. این امر تنها با موافقت بانک مرکزی اروپا تحقق پذیر است. الکسیس سیپراس می گوید که اجرای سیاست های ریاضتی، راه رشد اقتصادی یونان را مسدود و برنامه های مبارزه با بیکاری و سرمایه گزاری های جدید را بی ثمر ساخته است. 

 کمک های مالی اروپا و صندوق بین المللی پول به یونان تا کنون بالغ بر 240 میلیارد یورو بوده است. کارشناسان اقتصادی می گویند که آتن از سال 2010 تا کنون تنها با استفاده از این کمک ها توانسته است چرخ اقتصاد ضعیف خود را به حرکت در آورد. این نهادها شرط دادن بسته های کمک مالی به آتن را تامین کسری بودجه دولت تا مرز مجاز در حوزه مالی یورو تعیین کرده اند. 

 اجرای برنامه های ریاضتی دولت آنتونیس ساماراس برای رسیدن به این هدف، به طور عمده قشرهای کم درآمد، کارمندان و بازنشستگان را تحت فشار قرار داده و نارضایتی و اعتراضات گسترده آنان را سبب شده است. 

 به نظر الکسیس سیپراس، به جای اعمال سیاست های ریاضتی که به تحمیل فشار به قشرهای محروم انجامیده، بانک مرکزی اروپا می تواند با خرید اوراق دولتی این کشور، به اقتصاد بحران زده آتن کمک کند. 

 آلمان به شدت مخالف خرید اوراق قرضه دولتی کشورهای بدهکار، از جمله یونان، از سوی بانک مرکزی اروپا است. تا کنون در آلمان، سون کریستیان کیندلر، سخن گوی فراکسیون سبزها در بوندس تاگ، موافقت فراکسیون خود را با این طرح اعلام کرده است. او می گوید که آلمان باید پس از انتخابات یونان یک برنامه بخشش مشروط تنظیم کند تا بر اساس آن بخشی از بدهی های این کشور گام به گام بخشیده شود. یونان در برابر باید برنامه های موثر در جهت تامین عدالت اجتماعی و اصلاحات اقتصادی پیاده کند. 

 سیپراس هم چنین در نظر دارد در مذاکرات آتی خود با تروئیکا، از این نهادها بخواهد بخشی از بدهی های یونان را ببخشند. بدهی های این کشور، بالغ بر 320 میلیارد یورو است. 

 انتقاد به سیاست اقتصادی سیپراس 

 آنتونیس ساماراس، ضمن انتقاد شدید از طرح های اقتصادی نماینده حزب چپ گرای سیریتزا نگران آن است که با پیروزی سیپراس، برنامه های صرفه جویانه دولت وی، هنوز به ثمر نرسیده متوقف شود و کشور را به ورشکستگی کامل برساند. او سیپراس را متهم می کند که اصولا با روش مذاکره با تروئیکا آشنا نیست. 

 روزنامه محافظه کار تو پروتو تما در مقاله ای هشداردهنده پیش بینی می کند که سیپراس برای پیاده کردن برنامه های خود، ناگزیر به افزایش مالیات مستقیم است. این روزنامه می نویسد: برای این کار طبقه متوسط باید کمربندها را محکم تر ببندد. 

 خروج از حوزه مالی یورو 

 رسانه های یونان هم چنین ضمن انتقاد از سیاست اقتصادی حزب سیریتزا می نویسند که در صورت پیروزی سیپراس در انتخابات، این کشور به سوی خروج از اتحادیه اروپا و حوزه مالی یورو سوق داده می شود.برخی از کارشناسان اقتصادی بر این باورند که این امر به سقوط ارزش یورو منجر می شود که در نهایت به اقتصاد کشورهای عضو این حوزه نیز آسیب وارد خواهد آورد. 

 دولت آلمان برخلاف سیاست پیشین خود چندی پیش اعلام کرد که خروج یونان از منطقه پولی یورو نه تنها تصورپذیر، بلکه تحمل پذیر هم هست. مجله اشپیگل به نقل از آنگلا مرکل، صدراعظم آلمان و ولفگانگ شویبله، وزیر دارایی این کشور می نویسد که خروج یونان از منطقه یورو خطر محدودی برای دیگر کشورهای عضو خواهد داشت، زیرا پرتغال و ایرلند توانسته اند به وضعیت مالی خود سر وسامان دهند . 

 در پی بحران مالی در یونان در سال گذشته صندوق بین المللی پول و اتحادیه اروپا به شرط اجرای برنامه ریاضت کشی اقتصادی و کاهش هزینه های جاری، 318 میلیارد یورو به یونان وام و کمک های مالی دادند.این شرایط سبب اعتراض های گسترده عمومی در این کشور و اوج گرفتن محبوبیت حزب سیریزا شد. نرخ بیکاری در یونان نیز حدود 25 درصد اعلام شده است.دولت ائتلافی آتی یونان شواهد حاکی از آن است که در صورت پیروزی قاطع حزب سیریتزاب در انتخابات، دولت جدید به رهبری این حزب راه تقابل با کشورها و نهادهای بین المللی را در پیش گیرد که به یونان کمک مالی کرده اند. 

 به نظر کارشناسان سیاسی، در صورتی که اتحاد نیروهای چپ نتواند به اکثریت مطلق دست یابد، حزب سیریتزا بایستی با دیگر احزاب در چارچوب یک ائتلاف وارد سازش سیاسی شود. 

 از نظر ناظران سیاسی در آتن، دولت آتی یونان از ائتلاف یکی از احزاب سیریزا و دموکراسی نوین با یکی از احزاب کوچک فعال در صحنه سیاسی این کشور تشکیل خواهد شد. در صورتی که حزب برنده در انتخابات اکثریت مطلق را به دست نیاورد، ناگزیر از ائتلاف با احزاب کوچک تر خواهد بود. 

 حزب میانه روی جدید طرفدار سیاست های اتحادیه اروپا به نام تو گوتامی که امکان کسب 7 درصد آرا را دارد، از جمله این احزاب است. 

 حزب تازه تاسیس یافته سوسیال دموکرات به رهبری نخست وزیر پیشین یونان، جورج پاپاندرئو، نیز امیدوار است در ائتلاف آتی شرکت داده شود. پاپاندرئو در سال 2010 مذاکرات مربوط به وام تروئیکا به یونان را سرپرستی کرد و پس از آن از حزب سوسیالیست این کشور کناره گرفت. بنا بر ارزیابی کارشناسان، حزب سوسیال دموکرات پاپاندرئو، به حد نصاب 3 درصدی برای ورود به پارلمان دست نخواهد یافت.",8
"رایزنی معاونان ظریف با نمایندگان سه کشور اروپایی پنجشنبه در استانبول 
 به گزارش خبرنگار گروه سیاست خارجی خبرگزاری فارس ، سید عباس عراقچی و مجید تخت روانچی معاونان وزیر امور خارجه کشورمان که در حال حاضر برای رایزنی با تیم مذاکره کننده آمریکایی در زوریخ سوئیس حضور دارند، قرار است در ادامه رایزنی ها در خصوص حل اختلافات موجود بر سر راه حصول توافق جامع هسته ای پنجشنبه9 بهمن ماه با نمایندگان سه کشور اروپایی (آلمان، انگلستان و فرانسه) در گروه 1+5 دیدار و گفت وگو کنند.",8
"درگیری پلیس و معترضان در پایتخت کوزوو 
 به گزارش خبرگزاری رویترز، این درگیری بدترین ناآرامی ها در کوزوو از زمان جدایی از صربستان در سال 2008 محسوب می شود. 

 خبرنگار رویترز گزارش داد که وی شاهد این بود افسران پلیس ضد شورش به سوی معترضان در پریشتینا گاز اشگ آور و قوطی های آب شلیک کرده و تلاش کردند تا حدود 2 هزار معترضی را که برای شرکت در تظاهرات سازماندهی شده توسط احزاب مخالف سیاسی به خیابان ها آمده بودند، متفرق کنند. 

 بر اساس این گزارش، آمبولانس ها در محل این اعتراض ها حضور یافتند.",8
"توافق چین و ویتنام برای حل مناقشات دریایی بدون ""دیپلماسی بوق و کرنایی"" 
 مقامات ارشد چین و ویتنام توافق کردند بدون دیپلماسی بوق و کرنایی مناقشات دریایی خودشان را حل و فصل کنند. 

 به گزارش خبرگزاری دانشجویان ایران (ایسنا)، به نقل از خبرگزاری رویترز، این گزارش و توافق در جریان نشستی در هانوی پایتخت ویتنام و میان یو ژنگ شنگ، مشاور سیاسی دولت چین و نگوین تاندونگ، نخست وزیر ویتنام منتشر شد. 

 در این گزارش که از جانب خبرگزاری شینهوا منتشر شده آمده است: دیپلماسی بوق و کرنایی تنها باعث تضعیف عقاید مردمی می شود؛ اقدامی که دو طرف باید از آن امتناع کنند. 

 مشاور سیاسی دولت چین ادامه داد: مساله مناقشات دریایی میان پکن و هانوی بسیار پیچیده و حساس است و نیازمند مذاکره برای از میان برداشتن اختلافات و کنترل آنهاست. 

 مقام های دو کشور همچنین به این مساله اشاره کردند که باید به جای آنکه این مساله را در بوق و کرنا کنیم آن را از طریق مذاکره حل و فصل کنیم و به خواسته های ناسیونالیستی و منافع کشورها نیز احترام بگذاریم. 

 درگیری ها و مناقشات دریایی میان چین و ویتنام در سال های اخیر گسترش یافته و علت اصلی آن هم افزایش تحرکات نظامی چین در دریای چین جنوبی محسوب می شود. 

 انتهای پیام",8
"حمله به امام جماعت در بوسنی به خاطر انتقاد از داعش 
 به گزارش ایرنا، روزنامه دنونی آواز سارایوو روز یکشنبه در گزارشی نوشت که اسلودین بگانوویچ که امام جماعت مسجدی در شمال غرب بوسنی و هرزگوین را به عهده دارد به طور آشکارا پیوستن بوسنیایی ها به گروه تروریستی داعش در سوریه و عراق را به باد انتقاد گرفته بود و برای بار سوم در 3 ماه گذشته توسط فرد و یا اشخاص ناشناسی مورد حمله قرار گرفت. 

 بنا به گزارش این روزنامه، آخرین حمله به این امام جماعت در روز شنبه 21 فوریه( 2 اسفند) اتفاق افتاد که وی در حالیکه خود را برای اقامه نماز آماده می کرد با ضربه چاقوی به شانه اش مورد حمله قرار گرفت. 

 به گزارش های رسانه های خبری سارایوو، بگانوویچ در 3 ماه گذشته چندین مرتبه مورد هدف افراد ناشناسی قرار گرفته که یک مرتبه این اشخاص قصد کشتن وی را داشتند و یک بار دیگر نیز با چاقو به گردنش مجروح شد. 

 بنا به این گزارش، تاکنون پلیس بوسنی و هرزگوین مهاجمین را شناسایی نکرده است. 

 گفته شده که این امام جماعت در سخنانش به جوانان بوسنیایی از سفر به سوریه و عراق برای پیوستن به گروه تروریستی داعش هشدار داده و خطاب به جوانان بوسنیایی گفته بود که جنگ در آنجا هیچ ارتباطی با شما جوانان ندارد. 

 وی همچنین در سخنانش به جوانان بوسنیایی گفته بود که جهاد شما جوانان مقابله با بیکاری و مراقبت از والدین است. 

 سخنان این امام جماعت در بوسنی و هرزگوین مبنی براینکه گروه تروریستی داعش چهره واقعی اسلام نیست موجب خشم طرفداران این گروه تروریستی واقع شده و تلاش های بسیاری برای ساکت کردن وی به طرق مختلف صورت گرفته است. 

 روزنامه های چاپ سارایوو همچنین به نقل از مقامات بوسنی و هرزگوین گزارش دادند که حدود 150 بوسنیایی تا کنون به گروه تروریستی داعش در عراق و سوریه ملحق شده اند. 

 همچنین گفته شده است که در طی ماه ژانویه امسال دادگاهی در بوسنی و هرزگوین یک نفر را که خود را رهبر معنوی افراطیون می دانست،محکوم کرده است.",8
"برکناری دادستان دوشنبه و 3 استان در تاجیکستان 
 به گزارش خبرنگار خبرگزاری فارس در دوشنبه به نقل از خبرگزاری اوستا تج ، یوسف رحمان اف دادستان کل تاجیکستان طی حکمی دادستان دوشنبه و 3 استان دیگر این کشور را برکنار کرد. 

 به گزارش بخش مطبوعاتی دادستانی کل تاجیکستان، فرمان برکناری این دادستان ها از طرف دادستان کل کشور به دستور امامعلی رحمان رئیس جمهور تاجیکستان که در نشست شورای امنیت این کشور از آنها به شدت انتقاد کرده بود، صادر شده است. 

 به گفته این منبع، طبق این حکم میرزاشریف شریف زاده دادستان شهر دوشنبه، شریف قربان زاده دادستان استان سغد، سراج الدین نورزاده دادستان استان ختلان و محمد ارباب زاده دادستان استان خودمختار بدخشان از سمت خود برکنار شدند. 

 انتهای پیام/.",8
"بلومبرگ: جزئیات طرح تحریم ضدایرانی سنا نهایی شد 
 به گزارش گروه بین الملل خبرگزاری فارس ، پایگاه خبری بلومبرگ با اشاره به اینکه تقابل میان کاخ سفید و سنا درباره تشدید فشارها بر ایران افزایش یافته است، گزارش داد که کنگره آمریکا در نظر دارد تا در هفته های آینده تحریم های جدید علیه ایران وضع کند. 

 براساس این گزارش، سناتورهای آمریکایی تلاش دارند تا قبل از موفقیت تیم باراک اوباما در مذاکرات هسته ای با ایران، لایحه جدید تحریم را تکمیل کنند. 

 این در شرایطی است که جان کری وزیر امور خارجه آمریکا برای گفت وگو با محمد جواد ظریف همتای ایرانی خود هم اکنون در ژنو به سر می برد و مذاکراتی فشرده میان دو طرف برای تسریع در رسیدن به توافق هسته ای در جریان است. 

 این گزارش تصریح می کند که این هفته متن نهایی برای تحریم های ایران با سخنرانی سناتور جمهورخواه مارک کیرک و سناتور دموکرات رابرت منندز مورد توافق قرار گرفت. 

 این گزارش با اشاره به تلاش هردو سناتور برای تصویب هرچه سریعتر لایحه مذکور تاکید می کند که تیم مذاکره کننده آمریکایی به صراحت مخالف اقدام کنگره درباره تصویب لایحه جدید است. 

 این در شرایطی است که پایگاه خبری المانیتور هم روز چهارشنبه گزارش داد که اعضای مجلس نمایندگان آمریکا هم کار بر روی طرح اعمال تحریم های جدید علیه ایران را آغاز کرده اند. 

 سنا که از ابتدای سال جدید میلادی رسما کار خود را با اکثریت جمهوری خواه آغاز کرده، در حال حاضر دو طرح ضدایرانی را در نوبت معرفی دارد. طرح اول را مارک کرک و رابرت منندز در نظر دارند که خواهان تصویب تحریم های مشروط علیه ایران است. طرح دوم هم متعلق به باب کورکر و لیندسی گراهام است که خواهان تصویب هرگونه توافق با ایران، پیش از اجرایی شدن آن، در کنگره است. 

 مری هارف سخنگوی وزارت خارجه آمریکا روز گذشته گفت: وضع تحریم های جدید علیه ایران، به معنای زیرپاگذاشتن توافق ژنو است و می تواند به راحتی مذاکرات به شکست بکشاند. 

 سخنگوی وزارت خارجه دو روز قبل هم موضعی مشابه گرفته بود و برای اولین بار تصریح کرده بود که حتی اگر تحریم های کنگره علیه ایران، در قالب اجرای مشروط تصویب شود، باز هم نقض توافق موقت هسته ای با ایران به شمار می آید. 

 انتهای پیام/",8
"88 درصد اربک ها در انتخابات پارلمانی شرکت کردند 
 به گزارش خبرنگار خبرگزاری فارس در تاشکند ، رئیس ستاد مرکزی انتخابات ازبکستان اعلام کرد: انتخابات پارلمانی ازبکستان ساعت 10 شب گذشته به وقت محلی به پایان رسید و بیش از 18 میلیون نفر از واجدین شرایط رای دهی در پای صندوق های رای حاضر شدند. 

 میرزا اولغ بیک عبدالسلام اف لحظاتی قبل در جمع نمایندگان رسانه های داخلی و خارجی در مرکز مطبوعات ملی افزود: از مجموع 20 میلیون واجد شرایط، 88 درصد در انتخابات پارلمانی شرکت کردند. 

 به گفته وی، انتخابات مجلس در فضایی سالم و شفاف و بدون نقض قوانین انتخاباتی برگزار شده است. 

 رئیس ستاد مرکزی انتخابات ازبکستان خاطرنشان کرد: در این انتخابات گروهی از ناظران دفتر نهادهای دموکراسی و حقوق بشر سازمان امنیت و همکاری اروپا، کشورهای مستقل مشترک المنافع، سازمان همکاری شانگهای، اتحادیه جهانی سازمان های انتخاباتی و سازمان همکاری اسلامی از جمله هیئتی از ایران به عنوان ناظر شرکت کردند. 

 همچنین بیش از 340 نفر از نمایندگان رسانه های گروهی داخلی و خارجی جریان انتخابات مجلس را پوشش دادند. 

 رئیس ستاد مرکزی انتخابات ازبکستان در پایان تاکید کرد، امروز و راس ساعت 15 بوقت محلی، نتایج انتخابات اعلام خواهد شد. 

 روز گذشته، 4 حزب مطرح سیاسی ازبکستان بنام های حزب دموکراتیک خلق ازبکستان، حزب لیبرال دموکراتیک ازبکستان، حزب دموکراتیک ملی ازبکستان ""ملی تیکلانیش"" (رستاخیز ملی) و حزب سوسیال دموکراتیک ازبکستان موسوم به عدالت در انتخابات با یکدیگر به رقابت پرداختند. 

 انتهای پیام",8
"آمریکا و انگلیس به دنبال اوجگیری بحران یمن سفارتخانه های خود را در صنعا بستند 
 سرویس خارجی: همزمان با افزایش درگیری ها و اوجگیری بحران یمن، آمریکا و انگلیس با بستن سفارتخانه های خود در این کشور، از اتباع خود خواستند هر چه سریعتر یمن را ترک کنند.در این راستا، سفارت آمریکا در صنعا با انتشار بیانیه ای رسمی از آمریکایی های مقیم یمن خواست به دلیل آنچه مخاطرات بزرگ و کاهش سطح امنیت در کشور خوانده شده است، یمن را ترک کنند .این در حالی است که، منابع رسانه ای یمن اخبار ضد و نقیضی درباره اقدام دهها فرد مسلح مبنی بر محاصره سفارت آمریکا در صنعا منتشر کردند. 

 همچنین ، سفارت انگلیس در صنعا نیز با انتشار بیانیه ای فعالیت دیپلمات ها و کادر سفارت را به حال تعلیق در آورد و به زودی دیپلمات های خود را از کشور خارج خواهد کرد.از طرفی، فرانسه هم به بهانه مسائل امنیتی و در خطر بودن جان اتباع خود در یمن، سفارتش در این کشور را به مدت یک هفته بست و از فرانسوی های ساکن یمن خواست این کشور را ترک کنند. 

 در چنین شرایطی، معاون عربی و آفریقای وزارت خارجه ایران با تأکید بر حمایت تهران از صلح و ثبات در یمن، بسته شدن سفارتخانه های آمریکا و انگلیس در صنعا را اقدامی شتابزده و هدفمند دانست. خبر دیگری حاکیست، رهبر جنبش انصارالله یمن در سخنانی ثبات این کشور را به نفع همه گروه های داخلی و خارجی و کشورهای حوزه خلیج فارس دانست. در چنین شرایطی و به دنبال به کنترل در آمدن تلویزیون رسمی و خبرگزاری رسمی یمن توسط حوثی ها، برای نخستین بار اذان شیعی از شبکه رسمی این کشور پخش شد. در تحولی دیگر ارتش و کمیته های مردمی وابسته به نیروهای جنبش انصار الله استان البیضا واقع در مرکز این کشور را از وجود ترویست های القاعده پاکسازی کردند. 

 *بحرین 

 فعالان سیاسی و اجتماعی در زندان مرکزی جو در بحرین اعلام کردند که مقامات رژیم آل خلیفه بیش از 200 دانشجو را زندانی کرده اند و به آنها اجازه ادامه تحصیل حتی در داخل زندان نیز نمی دهند . در چنین شرایطی، دیدبان حقوق بشربحرین با صدوربیانیه ای اعلام کرد، ازسال 2012 تاکنون 121 شهروند ازمیان اقشارمختلف ملت بحرین لغو تابعیت شده اند که 15 تن از آنها روحانیان شیعه هستند. در تحولی دیگر، منابع خبری از محاصره منزل شیخ علی سلمان دبیر کل جمعیت الوفاق بحرین توسط نظامیان این کشور خبر دادند. خبر دیگر اینکه، اسناد بزرگترین عملیات ضد فساد مالی بانک انگلیسی HSBC شعبه سوییس، نقش ولیعهد بحرین در این فساد مالی را فاش کرد.",8
"روابط حماس با ایران باعث نگرانی نیست/دوحه به چشم انداز حماس احترام می گذارد 
 به گزارش گروه بین الملل خبرگزاری فارس ، جابر الحرمی سردبیر روزنامه الشرق قطر و نزدیک به تصمیم گیرندگان در رأس این کشور در گفت وگو با وبگاه خبری الرساله فلسطین اعلام کرد که آشتی قطر با مصر به حساب حماس نیست و تأثیری بر روابط دوحه با حماس نخواهد گذاشت. 

 الحرمی افزود که حماس در ضمن بحران قطری-مصری یا بحران هیچ دولت خلیج فارسی دیگری نبوده است و روابط قطر با حماس ، روابطی گذرا نیست بلکه عمیق و ادامه دار است. 

 الحرمی در خصوص روابط حماس و ایران گفت: نزدیکی حماس با هر طرفی که از قضیه فلسطین حمایت کند ، امری کاملا طبیعی است . قطر در اینگونه امور حماس دخالت نمی کند و به چشم انداز سیاسی این جنبش احترام می گذارد. نزدیکی حماس با ایران عامل نگرانی قطر نیست. 

 سردبیر روزنامه الشرق در پاسخ به سوالی پیرامون انتقاق دفتر سیاسی جنبش حماس از دوحه به کشوری دیگر گفت: تا کنون هیچ بحثی در این مورد از هیچ کدام از طرفین مطرح نشده است. 

 وی افزود که قطر در اجرای طرح بازسازی غزه با مصر و دیگر طرف ها مصمم است. الحرمی سپس بر حمایت قطر از نوار غزه تاکید کرد. 

 قطر حدود دو هفته پیش با متوقف کردن پخش شبکه الجزیره مباشر مصر (الجزیره، زنده، مصر) گام های اولیه برای آشتی با مصر را برداشت. این شبکه برنامه هایی تحریک آمیز علیه مصر پخش می کرد. در مقابل مصر نیز وعده آزادی 2 خبرنگار زندانی شبکه الجزیره قطر را داد. 

 انتهای پیام/",8
"فرقه های خارجی بستر رشد افراط گرایی/ بیشکک از تجربه پاکستان عبرت بگیرد 
 به گزارش خبرنگار خبرگزاری فارس در بیشکک ، بتازگی در پایتخت قرقیزستان نشست هم اندیشی در زمینه مقابله با افراط گرایی با حضور برخی از علما و اندیشمندان دینی این کشور برگزار شد. 

 کارشناسان دینی در این نشست تأکید کردند: قرقیزستان تنها در صورتی که اسلام سنتی در قالب مذاهب رسمی جایگاه اصلی خود را در حوزه دینی این کشور بیابد، از تندروی و افراطگرایی رها می شود. 

 جهل دینی منجر به افراط گرایی می شود 

 در این نشست چوبک حاجی جلیل اف مفتی سابق قرقیزستان گفت: دلیل اصلی حضور قرقیزستانی ها در سازمان های افراطگرا، بی سوادی دینی آنان می باشد. 

 به نظر وی، قبل از همه باید سطح دانش امامان جماعت و روحانیون را در این کشور ارتقاء داد. 

 مفتی سابق قرقیزستان در ادامه اظهار داشت: در گام اول باید به رهبران مذهبی آموزش های لازم داده شود. البته همه آنها بی سواد نیستند اما در میان آنها عده ای زیادی هستند که درباره اسلام اطلاعات کافی ندارند و بیشتر مردم را گمراه می کنند. 

 وی تصریح کرد: کسی نمی تواند تضمین کند که امامان جماعت کم سواد افرادی را که تازه در مسیر دین قرار گرفته اند، گمراه نسازند. 

 جلیل اف افزود: فعالیت نیروهای خارجی یکی دیگر از دلایل پیوستن جوانان قرقیزستان به گروه های افراط گرای دینی می باشد. 

 فرقه های وابسته به خارج؛ کانون جذب افراط گرایان 

 در این نشست، قادر ملک اف مدیر مرکز تحلیلی دین، حق و سیاست نیز اظهار داشت: پیروان جنبش های دینی غیرسنتی که در پاکستان یا کشورهای مانند آن تربیت شده اند، در پیوستن مردم به افراط گرایان نقش زیادی دارند. 

 وی افزود: اصلی ترین مشکل قرقیزستان نبود کارشناسان دینی است که این مسئله به طور خاص مربوط به نبود تعداد کافی روحانیون مذهب حنفی می باشد. 

 این کارشناس علوم دینی قرقیزستان ادامه داد: از سوی دیگر، تعداد پیروان فرقه هایی که با اسلام سنتی مغایر هستند، در کشور زیاد است که برخی از آنها از جانب ترکیه، پاکستان و دیگر کشورها حمایت می شوند. 

 به نظر ملک اف، درحال حاضر مهمترین موضوع، مسئله متخصصان دینی است که این افراد بایستی مردم را به سمت اسلام سنتی سوق دهند . 

 به نظر کارشناسانی که در این نشست شرکت داشتند، اگر پیش از این، کسانی که در زمان حکومت شوروی آموزش دیده بودند اصول دینی را تحریف می کردند، هم اکنون اعضای گروه های افراطگرا عقاید نادرست را به وسیله اینترنت منتشر می سازند. 

 ضرورت پرهیز از تکرار تجربه تلخ پاکستان 

 اسکندر آرمان اولو مدیر بنیاد توسعه فرهنگ معنوی ایمان وابسته به ریاست جمهوری قرقیزستان نیز در این نشست اظهار داشت: هیچ کس نمی تواند تضمین بدهد که در قرقیزستان که دانش دینی به حد کافی رشد نکرده، اتفاقاتی مانند پیشاور پاکستان رخ ندهد. 

 آرمان اولو افزود: پیامدهای افراط گرایی، مانند ویروس اجتماعی گسترش می یابند بخصوص آنکه افراد بی سواد وارد سازمان های افراطگرا می شوند، ضمن آنکه قرقیزهایی که در عملیات های جنگی سوریه، افغانستان و پاکستان شرکت می کنند، برای جمهوری قرقیزستان خطرناک هستند. 

 انتهای پیام/",8
"آغاز مذاکرات مستقیم میان رهبران طرف های درگیر در سودان جنوبی 
 گروه های درگیر در جنگ داخلی سودان جنوبی امروز( چهارشنبه) به منظور شرکت در مذاکرات صلح با هدف پایان دادن به یک سال جنگ داخلی در این کشور که تا کنون دهها هزار قربانی بر جای گذاشته، در کشور تانزانیا پای میز مذاکره نشستند. 

 به گزارش خبرگزاری دانشجویان ایران (ایسنا)، به نقل از خبرگزاری فرانسه، ریک مچار، رهبر شورشیان مخالف دولت سودان جنوبی قرار است اواخر امروز با سالوا کر، رئیس جمهور این کشور به منظور امضای توافقی دیدار کند. 

 مقامات دولت تانزانیا اظهار داشتند که انتظار می رود دو طرف توافقی با هدف اتحاد مجدد حزب حاکم سودان جنوبی یعنی حزب جنبش آزادی خلق امضا کنند. 

 از طرف دیگر یووری موسونی، رئیس جمهور اوگاندا نیز که به منظور حمایت از نیروهای سالوا کر، سربازان خود را به سودان جنوبی فرستاد و همچنین اوهورو کنیاتا، رئیس جمهور کنیا در این مذاکرات که در شهر اروشا در شمال تانزانیا برگزار می شود حضور پیدا می کنند. 

 یک سخنگوی دولت اوگاندا گفت: ما در حال تلاش به منظور خاتمه درگیری های مسلحانه هستیم . 

 در دسامبر سال 2013 درگیری ها در سودان جنوبی میان نیروهای دولت سالوا کر و شورشیان وفادار به ریک مچار، معاون اخراج شده او بالا گرفت. این اتفاق پس از آن افتاد که سالوا کر، مچار را متهم به تلاش برای کودتا کرده و از سمتش برکنار کرد. 

 از سوی دیگر معاون رئیس جمهور آفریقای جنوبی نیز قرار است به مذاکرات اروشا برود تا شاهد امضای توافق دولت وحدت ملی میان بخش های مختلف حزب جنبش آزادی خلق سودان جنوبی باشد. 

 مذاکرات تانزانیا تلاشی موازی با مذاکرات صلح است که با میانجی گری بلوک IGAD در شرق آفریقا که در شهر آدیسابابا پایتخت اتیوپی برگزار شد. قرار است دور دیگر مذاکرات مذکور در حاشیه نشست اتحادیه افریقا در شهر آدیسابابا در پایان ژانویه برگزار شود اما گزارش ها حاکی از آن است. 

 انتهای پیام",8
"زنجیره انسانی مسلمانان نروژ در همبستگی با قربانیان کنیسه کپنهاگ + عکس 
 به گزارش شریان نیوز حدود یک هزار نفر از مسلمانان نروژ برای ابراز همبستگی با قربانیان حمله به کنیسه ای در کپنهاگ، در برابر کنیسه اسلو گردهمایی را برگزار کردند. 

 براساس این گزارش، بیش از یک هزار نفر از مسلمانان نروژ با گردهمایی در برابر کنیسه ای در اسلو، با قربانیان حمله به کنیسه ای در کپنهاگ که هفته گذشته صورت گرفت ابراز همبستگی کردند. 

 این گردهمایی به ابتکار جوانان مسلمان نروژی برگزار شد و مسلمانان در این گردهمایی با تشکیل زنجیره انسانی در مقابل کنیسه اسلو با یهودیان اعلام همبستگی کردند. 

 حجرا ارشد یکی از برگزار کنندگان اصلی این گردهمایی در سخنانی در جمع شرکت کنندگان گفت: ما به ارزش های قوی مانند عشق و آزادی و وحدت باور داریم. 

 وی افزود: امروز ما مسلمانان در اینجا گردهم آمده ایم تا از این فرصت برای نشان دادن برداشت خود از دینمان استفاده کنیم و تفسیر وتعبیرهای رسانه های ارتباط جمعی درباره خود را تغییر دهیم. ما در اینجا گردهم آمده ایم تا نشان دهیم اسلام دین صلح وآرامش است. 

 اروین کوهن رئیس جامعه یهودیان اسلو نیز در سخنانی در این گردهمایی از اقدام مسلمانان نروژ برای برگزاری این مراسم قدردانی کرد.",8
"باران و برف در آذربایجان غربی طی هفته آینده/ تردد روان در محورها 
 صادق ضیائیان در گفتگو با خبرنگار مهر، با اعلام اینکه امروز پنجشنبه وضعیت جوی استان نیمه ابری در نواحی جنوبی بارش پراکنده از بعد از ظهر کاهش ابر خواهد بود، گفت: فردا جمعه نیز وضعیت آسمان استان صاف تا قسمتی ابری همراه با مه صبحگاهی و افزایش نسبی دما پیش بینی شده است. 

 وی با بیان اینکه برای روز شنبه هفته آینده نیز پدیده غالب جوی صاف تا قسمتی ابری همراه با مه صبحگاهی پیش بینی شده است، ادامه داد: برای روزهای یکشنبه، دوشنبه و سه شنبه هفته آینده بر اساس پایش نقشه های پیش یابی هوا شناسی باراش باران و برف و وزش باد در انتظار مردم استان و مسافران نوروزی خواهد بود. 

 تردد در محورهای آذربایجان غربی روان است 

 رئیس مرکز مدیریت راههای آذربایجان غربی نیز در گفتگو با خبرنگار مهر، از روان بودن تردد در همه محورهای مواصلاتی استان در حال حاضر خبر داد و گفت: با وجود بارش باران طی روز گذشته در گردنه ها و محورهای کوهستانی هم اکنون تردد روان در جاده ها برقرار بوده و مشکلی وجود ندارد. 

 صادق حبیب زاده با اشاره به اینکه با توجه به پیش بینی بارش برف و باران در مناطق مختلف استان تا سه روز آینده، گفت: در صورت بارش برف در گردنه ها و محورهای کوهستانی شاهد کاهش دید و لغزنده بودن جاده ها خواهیم بود که باید رانندگان نسبت به این موضوع اهتمام ویژه ای داشته باشند.",1
"فیلیپین و ویتنام نشست مشارکت راهبردی برگزار کردند 
 این گزارش به نقل از ˈچالرز خوزهˈ سخنگوی وزارت خارجه چین اعلام کرد که دولت های ویتنام و فیلیپین در راستای توسعه دیپلماسی حمل و نقل در دریای چین، امروز نشست راهبردی مشترکی را در مانیل برای حل و فصل مشکلات مرزی (آبی) خود با کشورهای منطقه به ویژه چین برگزار کردند. 

 وی در یک کنفرانس خبری در مانیل، بدون اشاره مستقیم به اختلاف اساسی این کشور با چین، افزود: ˈآلبرت دل روزاریروˈ و ˈپام بین مینˈ وزیران خارجه فیلیپین و ویتنام در این نشست وی ژه دغدغه های مشترک کشورهای منطقه در دریای چین را به بحث گذاشته و آنها را مانع بازدارنده بزرگی در اجرای یک برنامه مشارکت راهبردی میان دولتهای منطقه ارزیابی کردند. 

 براساس این گزارش، ویتنام و فیلیپین که از طولانی ترین راه های آبی در دریای چین برخوردار هستند، به عنوان منتقد اصلی سیاست های چین به همراه کشورهای برونئی، مالزی و تایوان همواره از وضعیت موجود به ویژه نفوذ نظامی و اقتصادی چین برای تصاحب منابع معدنی زیر آب و ماهیان اقیانوسی این دریا شکایت داشته و دارند. 

 در همین حال وزیر خارجه فیلیپین از تلاش های دو جانبه مانیل و هانوی برای گسترش روابط راهبردی علیه برخی سیاست های توسعه طلبانه منطقه ای خبر داد و افزود: از آنجایی که سیاست های چین تهدیدی جدی علیه همه کشورهای منطقه است، لذا فیلیپین برای نیل به اهداف منطقه ای خود حتی قراردادهایی را برای توسعه روابط راهبردی با آمریکا و ژاپن نیز امضاء کرده است. 

 خبرگزاری شینهوای چین نیز امروز در گزارشی از این اقدام فیلیپین به عنوان ˈگریه یک نوزادˈ برای جلب حمایت بین المللی بر سر کسب امتیاز ویژه در آب های مورد مناقشه یاد کرد. 

 آساق**1378** 1095",8
"پلیس سوئد از انفجار دو خودروی بمبگذاری شده خبر داد 
 به گزارش گروه بین الملل خبرگزاری فارس به نقل از آسوشیتدپرس، پلیس سوئد اعلام کرد روز شنبه دو خودروی بمبگذاری شده در مالمو سومین شهر بزرگ این کشور منفجر شد که بر اثر آن کسی زخمی یا کشته نشده است. 

 پلیس سوئد اعلام کرد بر اثر انفجار دو خودروی بمبگذاری شده در سومین شهر بزرگ این کشور، ده ها شیشه منازل و ساختمان های شهر مالما شکسته و خرد شدند اما کسی زخمی و یا کشته نشدند. 

 تاکنون گروهی مسئولیت این انفجار را برعهده نگرفته و پلیس فرد یا افرادی را بازداشت نکرده است. 

 روز چهارشنبه هم انفجاری حومه استکهلم پایتخت سوئد را لرزاند و خسارات زیادی به یک مرکز خرید واقع در محل انفجار وارد کرده بود. 

 انتهای پیام/",8
"ماراتن کشنده طلاق آتن از یورو 
 گروه بین الملل- علی ودایع: دموکراسی گویا همیشه و همه جا خوب نیست. اتحادیه اروپا که روزگاری با ادعای بازار آزاد و پول واحد اروپایی به اقتصاد جهان فخر می فروخت،این روزها با نگرانی تحولات سیاسی یونان و مارتن خروج آتن را از منطقه یورو دنبال می کند. 

 بروکسل اگرچه ظاهرا تنها به موضع گیری های لفظی بر علیه نظرسنجی ها از یونان بسنده کرده است اما در پشت پرده اتحادیه اروپا دست به هر اقدامی می زند تا آتن توسط چپ ها فتح نشود. نظرسنجی ها نشان می دهد با توجه به اینکه بسیاری از یونانی ها از پنج سال رکود اقتصادی، مالیات سنگین و بیکاری بی سابقه به ستوه آمده اند، حزب سیریزا و الکسیس سیپراس رهبر این حزب برای پیروزی در انتخابات پیش از موعد از بخت بالایی برخوردارند. 

 به گزارش یورونیوز، تنها سه هفته تا انتخابات زودهنگام پارلمانی در یونان باقی مانده است و احتمال پیروزی مخالفان اتحادیه اروپا بسیارپررنگ شده است. براین اساس آقای سیپراس احتمالا پیروزانتخابات پارلمانی یونان خواهد بود.وی که یکی از منتقدان سر سخت ریاضت اقتصادی تحمیل شده از سوی اتحادیه اروپا به کشورش محسوب می شود، اعلام کرده است که تغییرات لازم در اروپا از همین جا (یونان) آغاز می شود و به تدریج کشورهای دیگر را در بر خواهد گرفت.سیپراس همچنین با اشاره به انتخابات پیش روی اسپانیا در سال 2015 و نیز انتخابات ایرلند در سال 2016 میلادی، خواست که یونان در انتخابات 25 ژانویه (7 بهمن) نمونه ای مثبت از ترقی در اروپا را برای پایان دادن یک سیاست قدیمی به نمایش بگذارد. 

 مهمترین برنامه های اقتصادی سیریزا در راستای رسیدن به هدف افزایش نیافتن کسری بودجه تعریف شده است. این حزب معتقد است که می توان با مذاکره با بانک های اروپا در چارچوب اتحادیه اروپا و نهادهای اروپایی و بدون آن که زندگی مردم اروپا در معرض خطر قرار گیرد، مسئله بدهی ها را سر و سامان داد.بر پایه این گزارش برنامه های این حزب بر چهار ستون اصلی مبارزه با بحران انسانی، احیای اقتصاد، احیای مشاغل و اصلاح دولت استوار است. کشور یونان از سال 2010 تا کنون تنها با کمک های مالی خارجی توانسته خود را سر پا نگاه دارد. کمک های مالی اروپا و صندوق بین المللی پول به یونان تا کنون بالغ بر 240 میلیارد یورو بوده است.اما این موضوع در سایه تحمیل سیاست های ریاضتی سخت به مردم یونان محقق شده است که موجب ایجاد نوعی نفرت و کینه علیه اتحادیه اروپا شده است. نمود این موضوع در تظاهرات و اعتراضات خونین 4سال گذشته یونان کاملا مشهود است. 

 آمادگی برای خروج یونان 

 آنچه که از راهروهای اتحادیه اروپا شنیده می شود این است که آنها خودرا آماده پذیرش پیروزی حزب سیریزا به رهبری آلکسیس سیپراس و خروج یونان از منطقه پولی یورو کرده اند. 

 در همین چارچوب،دولت آلمان برخلاف سیاست پیشین خود اعلام کرده که خروج یونان از منطقه پولی یورو نه تنها تصورپذیر، بلکه حتا قابل تحمل است. مجله اشپیگل در آخرین شماره خود می نویسد که آنگلا مرکل، صدراعظم و ولفگانگ شویبله، وزیر دارایی آلمان خروج یونان از حوزه مشترک پولی یورو را تحمل پذیر می دانند. 

 اشپیگل به نقل از محافل رسمی دولت آلمان تاکید می کند که این تغییر در ارزیابی مقامات آلمانی از اوضاع به دلیل پیشرفت هایی است که منطقه یورو از سال 2012 تا کنون داشته است. اوج بحران پول یورو در این سال بود.در حال حاضر 19 کشور اروپایی عضو منطقه یا حوزه یورو هستند. کشور لیتوانی به عنوان آخرین عضو این پیمان، از اول ژانویه 2015 به حوزه پولی مشترک یورو پیوست. 

 بنا به گزارش اشپیگل ارزیابی مقامات آلمانی مبنی بر این تحلیل است که خروج یونان از منطقه یورو خطر محدودی برای دیگر کشورهای عضو خواهد داشت، زیرا پرتغال و ایرلند توانسته اند که به وضعیت مالی خود سر وسامان دهند. البته مخالفان اتحادیه اروپا امیدوارند خروج آنها از یورو به پرتغال نیز سرایت کند. 

 در آخرین نظرسنجی که در روز یک شنبه (4 ژانویه) در یونان منتشر شده حزب چپ سیریزا با 4/ 30 درصد پیشتاز است. حزب محافظه کار حاکم به رهبری آنتونیس ساماراس، نخست وزیر کنونی یونان نیز 3/ 27 درصد آرا را دارد.حزب پاسوک که هم اکنون در ائتلاف دولتی حضور دارد، 5/ 3 درصد و حزب راست گرای یونان (فجر طلایی) نیز 8/ 3 درصد را به خود اختصاص می دهند. بنا به گفته کارشناسان هیچ حزبی به تنهایی قادر نیست که دولت آتی یونان را تشکیل دهد.",8
"احضار کاردار سفارت آمریکا در تایلند 
 به گزارش خبرنگار بین الملل خبرگزاری موج، دولت نظامی تایلند، پاتریک مورفی، کاردار سفارت آمریکا را در بانکوک، پایتخت این کشور احضار کرد. 
 دلیل احضار وی، تلاش سفارت آمریکا در تایلند بر تاثیرگذاری بر محافل سیاسی این کشور عنوان شده است. 
 بر اساس گزارش روزنامه بانکوک پست، قرار است مورفی به سبب اظهارات دانیل راسل، معاون امور آسیا و اقیانوسیه وزارت خارجه آمریکا نیز بازخواست شود. 
 دانیل راسل در اظهارات اخیر خود از شورای نظامی تایلند خواسته بود به حکومت نظامی در این کشور پایان دهد.",8
"بسیج سیا، واتیکان و آ.سه.آن برای امنیت پاپ در سفر به فیلیپین 
 به گزارش ایرنا، پاپ که هم اکنون در سریلانکا بسر می برد قرار است روز پنجشنبه برای سفری پنج روزه وارد مانیل پایتخت فیلیپین شود. 

 روزنامه 'مانیلا استاندارد تودی' روز چهارشنبه اعلام کرد به جز نیروهای سازمان سیا و واتیکان، نیروهای کشورهای حاشیه اقیانوس آرام و 10 کشور اتحادیه جنوب شرق آسیا موسوم به 'آ.سه.آن' نیز برای بررسی وضعیت امنیتی و تهدیدات احتمالی در طول سفر پاپ به فیلیپین بسیج شده اند. 

 سازمان هواپیمایی فیلیپین نیز در بیانیه ای به تمامی برج های مراقبت از ساعت شش و 30 دقیقه صبح روز پنجشنبه تا 11 صبح 29 دی ماه که پاپ وارد فیلیپین شده و از این کشور خارج می شود، آماده باش داده است. 

 دولت فیلیپین نیز به مناسبت دومین سفر آسیایی پاپ فرانسیس سه روز را در این کشور تعطیل کرده است. 

 وزارت امور خارجه آمریکا هفته گذشته به شهروندان خود در خصوص سفر به منطقه آسیا و شرق اقیانوس آرام و خطرات ناشی از گروه های تروریستی از جمله القاعده و ابوسیاف که در فیلیپین فعال است، هشدار داده بود. 

 پاپ قرار است در سفر به فیلیپین از شهر تاکلوبان که سال گذشته شاهد طوفان سهمگینی بود که هزاران نفر بر اثر آن کشته شدند دیدن کند. امنیت این شهر اکنون تحت نظارت نیروهای امنیتی قرار گرفته است. 

 افسران راهنمایی و رانندگی فیلیپین و پلیس کنترل جمعیت فیلیپین نیز هنگام سفر پاپ فرانسیس رهبر مذهبی کاتولیک ها به این کشور جنوب شرق آسیا موظف به پوشیدن پوشک بزرگسال شدند. 

 مقامات فیلیپینی گفتند به دلیل حضور پلیس در ساعت های طولانی در خیابان همزمان با سفر پاپ فرانسیس و برقراری امنیت خیابان ها این گروه از پوشک بزرگسال استفاده می کنند. 

 دولت فیلیپین انتظار دارد میلیون ها نفر از جمعیت بیش از 100 میلیونی این کشور که بزرگترین جمعیت کاتولیک آسیا را در خود جای داده است برای دیدار با پاپ به ویژه در اوایل شب 18 ژانویه (28 دی ماه) حضور یابند. 

 مسلمانان فیلیپین نیز قصد دارند همزمان با سفر پاپ فرانسیس به این کشور گردهمایی با عنوان 'ما حضرت عیسی (ع) را دوست داریم' در مانیل برگزار کنند. 

 آساق**1611",8
"تحریم های جدید آمریکا علیه ونزوئلا/انتشار تصاویری از رهبر کوبا/اتحاد استراتژیک چین و آرژانتین 
 به گزارش خبرنگار دفتر منطقه ای خبرگزاری فارس در آمریکای لاتین ، تحریم های جدید آمریکا علیه ونزوئلا، انتشار تصاویری از رهبر کوبا، سفر فرناندز به چین، تظاهرات در هائیتی، کنترل مرز آمریکا و مکزیک توسط شرکت های صهیونیستی، مذاکره اکوادور و سوئد بر سر پرونده آسانژ ، مخالفت اپوزیسیون آرژانتین با انحلال وزارت اطلاعات این کشور و تأیید حضور روسیه در پروژه های نفتی ونزوئلا از مهم ترین اخبار آمریکای لاتین در هفته گذشته است. 
 کنترل مرز آمریکا و مکزیک در دست شرکت های صهیونیستی 

 سیستم های کنترلی که رژیم صهیونیستی در مرز میان آمریکا و مکزیک نصب کرده و آنها را کنترل می کند، این منطقه را به منطقه ای خطرناک مبدل کرده است. 
 مورالس: آمریکا زباله دان فاسدان و جنایتکاران در آمریکای لاتین است 

 رئیس جمهور بولیوی در واکنش به بیانیه آمریکا مبنی بر وضع تحریم ها و محدودیت های جدید علیه مقامات ونزوئلا گفت: آمریکا زباله دان فاسدان و جنایتکاران در آمریکای لاتین است. 
 آرژانتین و چین 15 توافقنامه جدید امضا کردند 

 آرژانتین و چین 15 توافقنامه جدید با هدف توسعه اتحاد استراتژیک و همکاری در زمینه های مختلف امضا کردند. 
 مادورو از آمریکا خواست که به توطئه های خود علیه ونزوئلا پایان دهد 

 رئیس جمهور ونزوئلا از ایالات متحده آمریکا خواست که به دسیسه های خود علیه ونزوئلا پایان دهد. 
 وزیر اقتصاد آرژانتین: مداخله سازمان ملل در حل بحران بدهی آرژانتین تحولی تاریخی است 

 وزیر اقتصاد آرژانتین اعلام کرد که تصمیم سازمان ملل برای ایجاد چارچوبی قانونی در راستای تجدید ساختار بدهی این کشور یک تحول تاریخی به شمار می رود. 
 فارک خواستار واکنش رئیس جمهور کلمبیا به حملات ارتش این کشور شد 

 فارک ضمن محکوم کردن حملات انجام شده از سوی شبه نظامیان و همچنین ارتش کلمبیا علیه این گروه و مردم این کشور از رئیس جمهور درخواست کرد در برابر این حملات از خود واکنش نشان دهد. 
 روسف رئیس شرکت پتروبراس برزیل را اخراج می کند 

 رئیس جمهور برزیل اعلام کرد که قصد دارد رئیس شرکت نفت دولتی پتروبراس را که طی ماه های گذشته متهم به فساد مالی شده را اخراج کند. 
 مخالفت اپوزیسیون آرژانتین با انحلال وزارت اطلاعات این کشور 

 اپوزیسیون آرژانتین مخالفت خود را با پیشنهاد رئیس جمهور این کشور مبنی بر انحلال وزارت اطلاعات اعلام و آن را تحریم کرد. 
 ونزوئلا تحریم های جدید آمریکا علیه این کشور را محکوم کرد 

 دولت ونزوئلا ضمن رد اقدام متجاوزانه و جدید آمریکا علیه این کشور اعلام کرد که به هیچ وجه دخالت ها و ادعاهای امپریالیستی غرب را نپذیرفته و هرگز قضاوت های تحمیل شده از سوی این کشور را به رسمیت نخواهد شناخت. 
 مادورو: سلاک و اوناسور از ونزوئلا در برابر آمریکا حمایت می کنند 

 رئیس جمهور ونزوئلا اعلام کرد جامعه کشورهای آمریکای لاتین و کارائیب (سلاک) و اتحاد ملت های آمریکای جنوبی (اوناسور) در برابر طرح های خشونت آمیز و بی ثبات کننده آمریکا از ونزوئلا پشتیبانی می کنند 
 اهمیت سفر تاریخی فرناندز به پکن از نگاه یک رسانه چینی 

 خبرگزاری شین هوا در گزارشی سفر رئیس جمهور آرژانتین به چین را تاریخی خواند. 
 مقام ارشد وزارت خارجه کوبا: اوباما قدرت لغو بخش های مهمی از تحریم های کوبا را دارد 

 مقام ارشد وزارت خارجه کوبا برای روابط با آمریکا اعلام کرد که رئیس جمهور آمریکا توانایی لغو بخش های مهمی از تحریم اقتصادی موجود علیه کوبا را دارا می باشد. 
 سنای آرژانتین اصلاح سرویس های اطلاعاتی را بررسی می کند 

 امروز مجلس سنای آرژانتین طرح اصلاح سرویس های اطلاعاتی این کشور را مورد بحث و بررسی قرار می دهد. 
 تظاهرات در هائیتی به خشونت کشیده شد +تصاویر 

 مردم هائیتی برای اعتراض به افزایش قیمت سوخت به خیابان های پایتخت این کشور آمدند. 
 اکوادور در انتظار مذاکره با سوئد بر سر پرونده آسانژ 

 نماینده دائم اکوادور در سازمان ملل اعلام کرد این کشور در انتظار انجام مذاکرات با سوئد درباره پرونده جولیان آسانژ است. 
 مادورو: اوباما نماینده امپریالیسم است 

 رئیس جمهور ونزوئلا اعلام کرد اوباما به شخصه سیاست های اتخاذی علیه این کشور آمریکای جنوبی را مدیریت نمی کند و تنها نمایندگی سیاست های امپریالیسم را بر عهده دارد. 
 آمریکا مقامات ونزوئلایی بیشتری را در فهرست تحریم قرار داد 

 وزارت خارجه آمریکا طی بیانیه ای اعلام کرد مقامات ونزوئلایی بیشتری در لیست تحریم های این کشور قرار گرفته اند. 
 انتشار تصاویری که به شایعات مرگ کاسترو پایان داد 

 رسانه های کوبا با انتشار عکس های جدید فیدل کاسترو به شایعات پیرامون وضعیت بد جسمانی وی پایان دادند. 
 انگلیس باز هم به مالویناس سرباز می فرستد 

 انگلیس قصد دارد به زودی در طرحی جدید بیش از 1000 سرباز را به جزایر مالویناس آرژانتین بفرستد. 
 مورالس مقاومت بومیان در برابر امپریالیسم را ستودنی خواند 

 رئیس جمهور بولیوی بر قدرت مقاومت بومیان این کشور برای حفظ ارزش های فرهنگی شان در مقابل امپریالیسم اروپا تأکید کرد. 
 مادورو: معاون اوباما طراح اصلی کودتای ونزوئلاست 

 رئیس جمهور ونزوئلا جو بایدن معاون رئیس جمهور آمریکا را به عنوان طراح اصلی کودتای انجام شده علیه دولت خود معرفی کرده و وی را به دلیل انجام اقدامات و طرح هایی با هدف سرنگونی دولت این کشور محکوم کرد. 
 حذف بخشی از شکایت دادستان آمیا علیه دولت آرژانتین تکذیب شد 

 قاضی پرونده مرگ دادستان ویژه آمیا ادعای روزنامه کلارین مبنی بر حذف بخشی از شکایت آلبرتو نیسمن دادستان ویژه این پرونده علیه کریستینا فرناندز رئیس جمهور آرژانتین را رد کرد. 
 والدین دانش آموزان ناپدید شده مکزیکی راهی سازمان ملل شدند 

 والدین 2 تن از دانش آموزان ناپدید شده مکزیکی قصد دارند ضمن ارائه مدارک جدیدی در خصوص پرونده گمشدگان این کشور و همچنین اعلام تقاضای خود مبنی بر اجرای عدالت در طول این پرونده در سازمان ملل حضور یابند. 
 چینی ها به جای ایران 20 هزار تاکسی به ونزوئلا می دهند 

 دولت و نمایندگان شرکت خودروسازی چری در ونزوئلا طی نشستی توافق کردند تولید 20 هزار تاکسی در این کشور را آغاز کنند. 
 رئیس جمهور اکوادور: دادگاه آمریکایی حقوق بشر آمریکای لاتینی است 

 رئیس جمهور اکوادور اعلام کرد که دادگاه آمریکایی حقوق بشر در واقع آمریکای لاتینی است زیرا ایالات متحده آمریکا و کانادا آن را به رسمیت نمی شناسند. 
 فرناندز: آرژانتین به دنبال تقویت اتحاد استراتژیک با چین است 

 رئیس جمهور آرژانتین اعلام کرد که سفر وی به چین به منزله گسترش و تقویت اتحاد استراتژیک با این کشور آسیایی می باشد. 
 وزیر خارجه آرژانتین: امضای تفاهم نامه با تهران درباره آمیا بهترین راه حل ممکن بود 

 وزیر خارجه آرژانتین بار دیگر از تفاهم نامه تهران و بوینوس آیرس درباره پرونده آمیا دفاع کرد و آن را بهترین راه حل ممکن برای حل این مسئله دانست. 
 آمریکا برای رابطه با کوبا به مکزیک و کانادا متوسل شد 

 وزیر خارجه آمریکا در اشاره به تصمیم اخیر این کشور در آغاز روابطش با کوبا اعلام کرد که 2 کشور مکزیک و کانادا در این مسئله می توانند نقش مثبتی ایفا کرده و به بهبود روابط بین واشنگتن و هاوانا کمک کنند. 
 اخراج بیش از 20 هزار کلمبیایی در پی کاهش قیمت نفت 

 وزیر کار کلمبیا هشدار داد با توجه به بحران فعلی پیرامون کاهش قیمت نفت احتمال اخراج دسته جمعی کارگران صنعت نفت این کشور آمریکای لاتینی وجود دارد. 
 مادورو: آمریکا کشورهای آمریکای لاتین را علیه ونزوئلا تحریک می کند 

 رئیس جمهور ونزوئلا اعلام کرد مقامات آمریکا رهبران کشورهای منطقه آمریکای لاتین را ترغیب به ترک حمایت ها و پشتیبانی ها از این کشور کرده و بیان کرده اند دولت این کشور به زودی سقوط خواهد کرد. 
 تأیید حضور روسیه در پروژه های نفتی ونزوئلا 

 دولت روسیه با توجه به توافقات انجام شده در سفر اخیر رئیس جمهور ونزوئلا به این کشور و دست آوردهای آن در حوزه اقتصاد ونزوئلا حضور رسمی خود در پروژه های نفتی این کشور آمریکای جنوبی را به مرحله تصویب و تأیید رساند. 
 دادستان آرژانتین از افزایش منابع پرونده مرگ دادستان آمیا خبر داد 

 دادستان کل آرژانتین اعلام کرد که منابع فنی و انسانی را برای کمک به روشن شدن علت مرگ دادستان ویژه پرونده آمیا افزایش خواهند داد. 
 فرناندز: کسی نمی تواند درباره مرگ دادستان آمیا به من بگوید اظهار نظر نکنم 

 رئیس جمهور آرژانتین درباره حواشی مرگ دادستان ویژه پرونده آمیا اعلام کرد طبق آزادی بیان هیچ کس نمی تواند به رئیس جمهور بگوید ساکت بماند و حرف نزند یا اظهار نظر نکند. 
 سرنگونی هواپیمای ناشناس در ونزوئلا 

 وزیر دفاع ونزوئلا با اشاره به پرواز یک هواپیمای ناشناس در مرز هوایی این کشور اعلام کرد نیروهای این وزارت خانه به دلیل سرپیچی خلبان هواپیما از قوانین حمل ونقل هوایی آن را سرنگون کرده اند. 
 کاخ سفید: غرامتی بابت 50 سال تحریم به کوبا نمی پردازیم 

 کاخ سفید طی بیانیه ای اعلام کرد که ایالات متحده آمریکا هیچ غرامتی بابت 50 سال تحریم علیه کوبا به این کشور پرداخت نمی کند و از کنترل خلیج گوانتانامو نیز چشم پوشی نمی کند. 
 وزیر دفاع کلمبیا: فارک هرگز بخشی از نیروهای امنیتی نخواهد بود 

 وزیر دفاع کلمبیا اعلام کرد که نیروهای مسلح انقلابی فارک در صورت دستیابی به توافق صلح با دولت، هرگز بخشی از ارگان های امنیتی این کشور را تشکیل نخواهند داد. 
 آرژانتین: دخالت در پرونده دادستان آمیا به دلیل خوی امپریالیستی آمریکاست 

 رئیس کابینه دولت آرژانتین اعلام کرد که دخالت ایالات متحده آمریکا در امور داخلی آرژانتین و مسئله دادستان ویژه پرونده آمیا را نمی پذیرد. 

 انتهای پیام/",8
"پیشنهاد برگزاری انتخابات زودهنگام ریاست جمهوری در قزاقستان 
 به گزارش خبرنگار دفتر منطقه ای فارس در بیشکک ، روز گذشته (25 بهمن ماه) پیشنهادی از سوی کنگره خلق ملی قزاقستان (یک نهاد مشورتی در ریاست جمهوری کشور) در مورد برگزاری انتخابات زودهنگام ریاست جمهوری در این کشور ارائه شد. 

 بنابر اعلام پایگاه خبری تنگری نیوز ، این پیشنهاد در این جلسه اخیر شورای کنگره ملی قزاقستان که در تاریخ 14 فوریه(بهمن ماه) در کاخ صلح و پیمان در آستانه برگزار شد، مطرح شد. 

 در جلسه مذکور، اعضای این شورا حمایت خود را به اتفاق آرا در مورد درخواست های متعدد شهروندان قزاقستان با ابتکار عمل برگزاری انتخابات زودهنگام ریاست جمهوری در این کشور، اعلام کردند. 

 اعضای شورای مذکور در سخنرانی های خود اشاره داشتند که با توجه به افزایش بحران اقتصادی جهانی، برگزاری زودهنگام انتخابات ریاست جمهوری به این کشور اجازه خواهد داد تا به طور مؤثری به اجرای برنامه توسعه این کشور موسوم به نوری جول- راه آینده و همچنین به ادامه اجرای اولویت های توسعه ملی درازمدت مشخص شده در استراتژی قزاقستان-2050 ، بپردازد. 

 در نتیجه جلسه، اعضای شورای کنگره ملی قزاقستان بیانیه ای را خطاب به گروه پارلمانی مجلس مردم قزاقستان ارسال کرد که در آن خواستار تصویب ابتکار عملی برای برگزاری انتخابات زودهنگام ریاست جمهوری در این کشور شدند. 

 برخی کارشناسان این اقدام را مقدمه ای برای تجدید دوران ریاست جمهوری نورسلطان نظربایف ارزیابی می کنند. 

 انتخابات ریاست جمهوری و پارلمانی قزاقستان برای 2016 برنامه ریزی شده و لازم است که آنها به صورت مجزا برگزار شوند. 

 مجمع ملی قزاقستان متشکل از نمایندگان 130 ملیت ساکن در این کشور می باشد که ایده ایجاد آن توسط نورسلطان نظربایف در سال 1992 پیشنهاد شد ضمن آنکه نظربایف در ماه ژوئیه سال جاری 75 ساله می شود. 

 انتهای پیام/",8
"محاکمه یک مخالف نظام سوریه در سوئد 
 به گزارش خبرنگار بین الملل خبرگزاری موج، هنریک سادرمن، دادستان کل سوئد، اعلام کرد: دادستانی شهر استکهلم علیه یک مخالف نظام سوریه به اتهام بدرفتاری به یک نظامی ارتش سوریه در سال 2012 اقامه دعوی کرده است. 
 وی گفت: این مسأله اولین نوع خود در سوئد است. 
 سادرمن تاکید کرد: این مخالف نظام سوریه وابسته به ارتش آزاد سوریه است و از سپتامبر سال 2013 در سوئد اقامت دارد و متهم به نقض قوانین بین المللی و کنوانسیون ژنو است چرا که به صورت عمدی یک نیروی وابسته به ارتش سوریه را در ژانویه سال 2012 شکنجه کرده بود. 
 دادستان کل سوئد بیان داشت: متهم تصویر ویدئویی شکنجه قربانی را در صفحه شخصی خود در پایگاه اینترنتی فیس بوک قرار داده بود. 
 وی گفت: به احتمال زیاد دادستانی استکهلم خواستار اخراج متهم از سوئد و جلوگیری از ورود وی به این کشور خواهد شد.",8
"تشکیلات خودگردان و مصر عامل انتشار شایعه اخراج مشعل از دوحه هستند 
 به گزارش گروه بین الملل خبرگزاری فارس ، محمد المسفر استاد علوم سیاسی در دانشگاه های قطر اعلام کرد که تشکیلات خودگردان و مصر عامل بروز شایعات مربوط به اخراج خالد مشعل رئیس دفتر سیاسی جنبش مقاومت اسلامی فلسطین حماس از دوحه هستند. 

 المسفر در گفت وگویی با قدس پرس گفت: میزبانی قطر از حماس و خالد مشعل موضوعی محرمانه نیست و رهبران حماس در حال حاضر نیز در دوحه هستند و آشتی مصر و قطر هیچ ارتباطی به حماس ندارد. 

 وی افزود : شکی ندارم طرفی که این شایعات را رواج داده تا جنگی روانی به راه اندازد، برخی رسانه های بیمار مصر هستند که ادعاهایی دروغ منتشر می کنند. کسانی هستند که خواهان فاصله میان حماس و دوحه اند و در رأس آنها محمود عباس رئیس تشکیلات خودگردان فلسطین است و در مرتبه بعد مصر قرار دارد. 

 سه شنبه (دیروز) رسانه های صهیونیستی مدعی شدند قطر خالد مشعل را از کشور خود اخراج کرد. در گزارش منتشر شده پایگاه صهیونیستی اسرائیل نیوز فید و شبکه آی 24 ادعا شده بود قطر خالد مشعل رئیس دفتر سیاسی حماس را از کشور خود اخراج کرده و مشعل به ترکیه خواهد رفت. 

 ادعای اخراج خالد مشعل از قطر در حالی مطرح شد که خبرگزاری آسوشیتدپرس به نقل از سخنگوی حماس، گزارش منتشر شده رسانه های صهیونیستی را رد کرد و این گزارش ها را نادرست و غلط خواند. 

 انتهای پیام/ص",8
"آیا کوبا میخ تابوت نظام هژمونیک بین المللی بود؟ 
 واکاوی ماهیت ازسرگیری و عادی سازی روابط دیپلماتیک و دوجانبه بین ایالات متحده ی آمریکا و کوبا، از موضوعات مهم و قابل بحث در عرصه ی سیاست خارجی و روابط بین الملل است که می تواند از زوایای گوناگونی مورد بحث و مناقشه قرار گیرد. عده ای بر این باورند که کوبای ایزوله شده و شکسته شده در فرایند تحریم ها سر تسلیم فرود آورده است و ازسرگیری روابط بین خود و آمریکا را به عنوان منفذ فراری برای دستیابی به فرصت های منطقه ای و جهانی هرچه بیشتری می بیند. کوبا درصدد است تا به این وسیله، رونق اقتصادی پیدا کند و مرزهای تجاری خود را بگشاید و راه را برای تعامل هرچه بیشتر با دنیای سیاست و اقتصاد امروز هموار نماید. 

 اما در مقابل، عده ی دیگری قضیه را به گونه ی دیگری می یابند و معتقدند که آمریکا متوجه شده است سیاست فشار و تحریم های یکجانبه علیه کوبا بعد از گذشت این چند دهه، فایده ای نداشته است و بنابراین درصدد است که راه جدیدی را تجربه نماید. از طرف دیگر، آمریکا متوجه شده است که در نظم نوین جهانی نمی تواند به شکل تک قطبی عمل نماید و دنیای بین الملل دنیای چندقطبی است، پس هژمونی طلبی یکجانبه ی آن در قضیه ی تحریم ها، از جمله تحریم کوبا، دیگر بی فایده است. در همین گروه، دیدگاه آمریکا بیشتر جنبه ی امنیتی دارد و می خواهد که از این منطقه با مطمئن تر باشد تا بتواند با تهدیدات حضور مسکو و پکن در منطقه مقابله کند. 
 هدف 
 این نوشتارِ کنکاشی می خواهد نشان دهد که علت بنیادین و اصلی عادی سازی روابط بین آمریکا و کوبا چیست. هرچند در این نوشتار درصدد نیستم به ارائه ی تحلیلی جامع درباره ی تحول مذکور بپردازم، اما می کوشم با ذکر برخی واقعیاتی که در عرصه ی ملی، منطقه ای و جهانی وجود دارد و ممکن است پنهان مانده باشد، به دریافت واقع بینانه تری از آنچه می گذرد دست یابیم. به نظر می رسد که خواست عادی سازی روابط بین دو کشور، اکنون یک نیاز دیپلماتیک دوسویه است؛ به این معنا که همسایه ی جنوبی به دنبال کاهش فشارهای سیاسی و تحریم های تجاری و اقتصادی است و همسایه ی شمالی نیز به دنبال تغییر روش ها برای تأثیرگذاری بر دولتمردان و حاکمان جزیره در جهت تحقق منافع ملی خود است و در عین حال، متوجه شده است که هژمونی طلبی یکجانبه نمی تواند راه مؤثری برای پیشبرد اهداف منطقه ای مربوط باشد و سخت می کوشد. 

 هژمونی طلبی آمریکا رویه ای بوده است که به ویژه پس از پایان جنگ سرد و با اصطلاح معروف بوشِ پدر تحت عنوان نظم نوین جهانی، در سراب تصوری آمریکا مبنی بر اینکه دیگر تنها قطب دنیا آمریکاست، شدت گرفت. این هژمونی طلبی در منطقه ی خلیج فارس و در مورد ایران نیز ترجمان واقعی و عملیاتی خود را پیدا کرد. آمریکا تحریم های یکجانبه علیه ایران را شدت بخشید و راه را برای فشارهای هرچه بیشتر بر جمهوری اسلامی ایران هموار کرد. هدف این نوشتار این است که با بازنویسی سناریوی تحریم ها علیه کوبا، نشان داده شود که ایران و کوبا هیچ کدام با فشارهای تحریم آمریکا منزوی نشدند، بلکه هرکدام اکنون نقش فعال تری را در معادلات منطقه ای دارا هستند که البته به این تطبیق، در نتیجه گیری این مقاله اشاره خواهیم کرد. 

 شرایط داخلی و منطقه ای کوبا؛ عدالت اجتماعی و ائتلافی از دولت های انقلاب 
 بُعد ملی و نقاط قوت و ضعف دولت هاوانا: دولت کوبا به دلیل محدودیت های بین المللی، طبقه ی ثروتمند ندارد. تنها عده ای هستند که دارای تمکن مالی بهتری هستند. انتخابات از کانال اعضای حزب کمونیست صورت می گیرد و به این شکل، نظام سیاسی تک حزبی در کوبا حاکم است. به این ترتیب، دموکراسی غیرمستقیم است و مقامات عالی کشور از همین شیوه و به صورت غیرمستقیم توسط مردم انتخاب می شوند. 
 شاید بتوان مدعی شد که شاهکار دولت چپ عدالت خواه هاوانا، مبارزه با فساد است. به عبارت دیگر، شاه کلید ماندگاری دولت کوبا در این همهمه، سقوط دولت های کمونیستی، موفقیت و کامیابی آن در سردمداری مبارزه با فساد و به ویژه فساد مالی دولت است. در همین حال، رویکرد اصلی سیاست عمومی حاکم در کوبا همگرایی و وحدت بین آحاد مردم و شهروندان است؛ به نحوی که مواضع دولت و ملت به یکدیگر نزدیک شود. در موضوعاتی مانند تحریم کوبا، هاوانا با جدیت تمام می کوشد که نظرگاه خود و مردم را در این خصوص یکی سازد و با این وحدت، به سمت یکپارچگی ملی و مردمی حرکت کند و از تمام تلاش های ملی و بین المللی در موضوع دفاع از کوبا و شهروندان کوبایی حمایتی جدی به عمل آورد. 
 در زمینه ی تأمین اجتماعی نیز دولت کوبا بسیار موفق عمل کرده است. با سازمان دهی و مدیریت مناسب، نرخ بی سوادی در کشور صفر است و این خود معیار بسیار خوبی برای کارنامه ی دولت محسوب می شود. این جمله ی معروفی درباره ی کوباست که هیچ کس برای نان شب در این کشور محتاج نیست، چون که همه ی آحاد مردم در پایان ماه، سهمیه ی محدودی از سبد کالاهای اساسی دریافت می کنند. تأمین درمانی و آموزش در تمامی سطوح برای همه ی شهروندان رایگان است. سرمایه گذار اصلی در امور اجتماعی دولت محسوب می شود و در این راستا، به ورزش و فعالیت های همگانی توجه خاصی مبذول می شود. جالب است بدانیم که کوبا در برخی از حوزه های علمی و پژوهشی در صدر رده بندی های جهانی قرار دارد. 
 در بُعد منطقه ای: کوبا از جمله کشورهای معدودی است که پس از سقوط اتحاد جماهیر شوروی و پس از آن سقوط کشورهای عضو اتحادیه و سپس کشورهای اروپای شرقی، مدل سوسیالیستی چپ عدالت جویانه ی خود را رها نکرد. هاوانا سخت به اصول انقلاب کوبا به رهبری فیدل کاسترو، پایبند باقی ماند و نه تنها از این اصول پلکانی به پایین نیامد، بلکه سخت و استوار بر روی آن ها در کوبا ایستادگی کرد و در عین حال، یک کمپین چپ سوسیالیستی انقلابی عدالت طلبانه را در منطقه ی آمریکای لاتین به راه انداخت که به نوعی موفقیت های چشمگیری را نیز به همراه داشت. 
 آیا کوبا دچار تغییر شد یا بر سازی ذهنی هژمونی طلبانه ی آمریکا؟ 
 الف) برسازی ذهنی هژمونی طلبانه ی آمریکا و علل تلاش برای انزوای کوبا 
 در تاریخ دیپلماتیک دوجانبه ی کوبا و آمریکا، باید گفت که هاوانا هرگز مایل به قطع ارتباطات رسمی دیپلماتیک با آمریکا نبوده است. در خلال دهه های گذشته، به ویژه در چند سال اخیر، هیئت های مختلف فرهنگی، سیاسی و اقتصادی آمریکایی به کوبا سفر کرده اند و دیدارهای مختلفی را مقامات عالی این کشور داشته اند. جالب اینجاست که اغلب این دیدارها به دعوت و میزبانی دولت کوبا صورت گرفته است. 
 1. انفصال روابط دو کشور عملاً حاصل و نتیجه ی خواست سیاست مداران واشنگتن در پنجاه سال گذشته و نه هاوانای گذشته و حال است. بنابراین نکته ی کلیدی که در تحلیل شرایط فعلی باید مدنظر داشته باشیم، این است که رویکرد ازسرگیری روابط، تصمیم و راهبرد جدید خود آمریکایی هاست و تحول جدید و عمده ای در سیاست دیپلماتیک آمریکا محسوب نمی شود. 
 2. نکته ی دیگری که باید به آن توجه داشته باشیم، این است که کوبا در طی دهه های گذشته، یک تهدید نظامی و سخت افزارانه برای دولت آمریکا نبوده است. این تهدید نرم افزارانه هم بیشتر تلقی و دیدگاه منفی خود محافظه کاران دست راستی و افراطی آمریکا بوده است که به عنوان نمونه، اجلاس یا نشست های روشن فکران چپ گرای منطقه را توهین به خود دیده است، اما کوبا هرگز مهد چریک های مسلح و چپ گرای ضدامپریالیستی نبوده است که آمریکا آن را تهدیدی مستقیم معرفی کند. آمریکا مغرورانه و هژمونی طلبانه عمل می کند و نمی خواهد که هیچ کس حتی در مقام بیان، مطلبی را علیه آمریکا بیان کند و هرگونه ابراز نظری را به شکل اقتدارگرایانه و استبدادی، عامل گستاخی و توهین به خود قلمداد می کند و در مقام واکنش برمی آید. 
 3. آمریکایی ها به کمک کوبایی تبارهای ضدانقلاب ساکن فلوریدا، در طی پنج دهه ی گذشته، مصدر اعمال خرابکارانه، ترورها و توطئه های نظامی و غیرنظامی علیه دولت کوبا بوده اند. آمریکایی های کوبایی تبار با پشتیبانی مالی و رسانه ای، نقش محوری در انتخاب اعضای کنگره و سنا در فلوریدا داشته اند و همان ها هستند که لابی قدرتمند ضد کوبایی در آمریکا را شکل می دهند و همواره از عناصر محوری تصمیم سازی در خصوص هاوانا در آمریکا بوده اند. 
 4. می توان گفت که بخشی از کدورت در روابط دیپلماتیک واشنگتن و هاوانا، در مقام عمل، میراث یک دوره ی تاریخی است که نوعی جبر ژئوپلیتیک نیز بر آن حاکم بوده است. کوبا در منطقه ی اکسیژنی یا حیاتی آمریکا قرار دارد که از نقاط بسیار مهم و اساسی در دوران جنگ سرد محسوب می شد که بحران خلیج خوک ها بر این موضوع دلالت می کند. کوبا در صدوپنجاه کیلومتری خاک آمریکاست که در واقع در حیطه ی امنیتی و راهبردی این کشور است. در دوران جنگ سرد، منبع اصلی تهدید امنیتی مسکو بود که نفوذ زیادی روی رهبران هاوانا داشت. 
 آمریکا به ناکارآمدی سیاست خود در منزوی ساختن کوبا اعتراف کرده است. اوباما در سخنرانی خود در خصوص ایجاد روابط دیپلماتیک با کوبا می گوید: به عنوان مهم ترین تغییر در سیاست ما پس از بیش از پنجاه سال، ما به رویکردی تاریخ مصرف گذشته، که چندین دهه عاجز از برآوردن منافع ما بوده، پایان می دهیم. 
 ب) چرا کوبا منزوی نبود؟ علل چرخش و انعطاف در کوبا؟ 
 آمریکایی ها به نوعی به ناکارآمدی سیاست خود در منزوی ساختن کوبا اعتراف کرده اند. اوباما در سخنرانی خود در خصوص ایجاد روابط دیپلماتیک با کوبا می گوید: به عنوان مهم ترین تغییر در سیاست ما پس از بیش از پنجاه سال، ما به رویکردی تاریخ مصرف گذشته، که چندین دهه عاجز از برآوردن منافع ما بوده، پایان می دهیم و در عوض، شروع به عادی سازی روابط این دو کشور می کنیم. 
 به نظر می رسد که نسل نوین کوبایی تبارهای مقیم آمریکا نیز آن نگرش دشمنانه و متعصبانه ی اجداد خود را نسبت به دولت هاوانا ندارند و می کوشند که از طریق ایجاد ارتباطات، مجال بیشتری برای دولت کوبا ایجاد کنند. مضافاً اینکه لابی ضدانقلاب کوبا در آمریکا، آن بُرش سابق را دارا نیستند و قادر نیستند که مانند گذشته، در سیاست گذاری واشنگتن علیه هاوانا به شکل تخریبی عمل نمایند. 
 چرا کوبا منزوی نبود؟ 
 1. باید دقت نمود که با پایان جنگ سرد و جهان دوقطبی، کوبا آن اهمیت و حساسیت سابق در دیدگاه سیاست مداران آمریکایی را از دست داده است و دیگر این جزیره زمین بازی رقیب دیده نمی شود. این در حالی است که در سال های اخیر، نسل جدیدی از رهبران ترقی خواه در منطقه ی آمریکای لاتین به قدرت رسیده اند که توانسته اند فرایند تحولات منطقه ای را دگرگون سازند. 
 2. اکنون ائتلاف های منطقه ای به تدریج به سمتی می روند که خوشایند آمریکایی ها نیست. به این ترتیب، می توان گفت که نه تنها هاوانا دیگر یک کشور منزوی نیست، بلکه یک نقش پررنگ در بازیگری منطقه ای داراست. 
 3. روسیه و ونزوئلا نیز از پشتیبانان اصلی هاوانا هستند که می توانند موقعیت آن را تقویت کنند. 
 دولت اوباما نیز که در بحران اوکراین با روسیه دوران پُرتنشی را پشت سر می گذراند، می د اند که مسکو اتحاد منطقه ای جدیدی را پی ریزی خواهد کرد. فلذا نمی خواهد که در چنین شرایطی، با تهدید کوبا نیز در حوزه ی کارائیب و آمریکای لاتین مواجه باشد. 
 چرا چرخش؟ 
 1. اگر چه رشد طبقه ی متوسط و میانه و تأمین اجتماعی عادلانه برای کوبا موفقیت آمیز بوده است، اما شرایط تحریم اقتصادی و عدم تلاش برای ارائه ی الگوی اقتصادی موفق، باعث شد که راه توسعه و رشد اقتصادی برای کشور خیلی با چالش و مانع مواجه شود. پیش از سقوط بلوک شرق، دولت کوبا از سوی اتحاد جماهیر شوروی وقت، حمایت سیاسی و اقتصادی می شد و به همین دلیل، برای اداره ی جزیره با مدل کنونی، یعنی به شکل تمرکز اقتصادی کمونیستی، با مشکلات بسیار کمتری مواجه بود، اما پس از پایان جنگ سرد و فروپاشی نظم حاکم در جهان دوقطبی، کار برای دولتمردان کوبایی سخت شد. در این راستا، دولت هاوانا به ناچار درهای جزیره را به روی جهانگردان خارجی گشود، اما این گشایش یک تسکین موقتی به نظر می رسید. 
 2. اکنون با گذشت بیش از پنج دهه از وقوع انقلاب ضدامپریالیستی در کوبا، هنوز بخشی از خاک سرزمینی این کشور تحت اشغال آمریکایی هاست که می توان به عنوان نمونه به گوانتانامو اشاره کرد که بزرگ ترین شکنجه گاه آمریکایی های هژمونی طلب در جهان محسوب می شود. دولتمردان کوبایی اکنون سعی دارند به همراهی سیاست تنش زدایی با آمریکا، راه را برای اهداف و منافع ملی خود باز نمایند و در همین حال، بتوانند نظام سوسیالیستی را حفظ کنند. 
 3. در همین چارچوب، نگرش منطقه ای رهبران کوبا نیز انفکاک از رادیکالی شدن و ایجاد تنش و دعوای سخت با آمریکاست. اگر چه کوبا اکنون با سیاست های منطقه ای خود توانسته است متحدان خوبی را در حکومت های منطقه داشته باشد و بسیاری از رهبران چپ و مترقی منطقه همگام با سیاست خارجی کوبا هستند، اما هاوانا از این موضوع برای بسیج سخت افزارانه با آمریکا استفاده نمی کند و بیشتر سعی دارد با استفاده از قدرت نرم و هوشمند، در مقابل آمریکا ایستادگی نماید. کوبا می کوشد همین دیدگاه را در بین متحدان منطقه ای خود رواج دهد و از تقابل و تنش با دولت ایالات متحده ی آمریکا اجتناب نماید. نظر کوبا این است که نتیجه ی نهایی افزایش تنش، از بین رفتن منابع داخلی کوبا و سایر کشورهای دوست منطقه ای است؛ منابعی که می تواند صرف توسعه و پیشرفت آن ها شود. در همین راستا، دولت کوبا به عنوان نمونه ای از گروه شبه نظامی فارک که از قدیمی ترین گروه های چپ مسلح در قاره ی آمریکا محسوب می شود، خواست که با دولت راست گرای افراطی کلمبیا بر سر میز مذاکره بنشیند. 
 رابطه به چه دلیلی؟ تلاش برای تغییر نظام سیاسی و منطقه ای 
 نظام سیاسی: اکنون به نظر می رسد که نظام سیاسی کوبا، در تغییرات داخلی، حفظ نظام موجود را با چرخشی به سمت ایده های نو و توسعه محوری در سوسیالیسم، پذیرفته است. نظامی شبیه به نظام منعطف برزیل و آرژانتین که چرخش به سمت رهاسازی اقتصادی و حرکت به سوی نظام بازار آزاد را پذیرفته اند. دیدگاهی که سال هاست در اردوگاه رائولیست ها شکل گرفته است و به نوعی در مقابل دیدگاه فیدلیست ها قرار دارد. ویژگی پررنگ فیدلیست ها اهمیت دادن به موضوعات امنیتی است که متعصبانه به دنبال حفظ سنت های سوسیالیستی هستند، اما رائولیست ها که عمدتاً از نسل جدید هستند، دیدگاه نوینی را ارائه می نمایند. اینان که متشکل از نظامیان جدید و تکنوکرات های حرفه ای هستند، اگر چه هنوز به تقویت مقوله های امنیتی معتقدند، اما به دنبال کسب تجربیات توسعه ی کوتاه مدت و اعتماد به سازوکار نظام بازار آزاد نیز هستند. 
 بعید نیست که آمریکا به فکر فروپاشی نظام سیاسی هاوانا از درون کوبا باشد و با فعالیت هایی که می تواند در داخل کوبا با گشایش سفارتخانه انجام دهد، کارهای جاسوسی و ارتباط با ضدانقلاب درون را تعمیق ببخشد و به این ترتیب، نرم نرم راه را برای وقوع انقلاب های مخملی مانند آنچه در جمهوری های اتحاد جماهیر شوروی سابق و اروپای شرقی انجام داده است، هموار نماید. 
 منطقه ای: در کنار این ژست تنش زدایی، دولت آمریکا فشار خود را با افزایش تحریم ها علیه دولت ونزوئلا بیشتر کرده است و اگر این امر را در کنار کاهش شدید قیمت نفت بگذاریم، کار برای دولت ونزوئلا که اکنون پدر معنوی دولت های انقلابی آمریکای لاتین است، خیلی خیلی سخت خواهد کرد. 
 این در حالی است که در حالت کاهش قیمت نفت، کمک های نفتی ونزوئلا به کوبا در آینده ی مبهمی قرار دارد. ونزوئلا نیز به شدت با مشکلات اقتصادی و تورم دست و پنجه نرم می کند. در چنین شرایطی، چندان اعتمادی به وعده و وعیدهای ونزوئلا برای صدور نفت به کوبا وجود ندارد و اگر ونزوئلا نتواند نفت لازم را برای کوبا تأمین کند، کوبا به نوعی با بزرگ ترین بحران سیاسی و اقتصادی پس از اضمحلال اتحاد جماهیر شوروی مواجه خواهد شد. 
 پایان سخن 
 ازسرگیری روابط دیپلماتیک آمریکا و کوبا، یکی از مهم ترین تحولات سیاسی دوران معاصر است؛ چراکه این رخداد می تواند متضمن معانی و نکات بسیار مهمی برای پژوهشگران و علاقه ومندان به سیاست بین الملل و مطالعات منطقه ای باشد. آمریکایی که با سیاست هژمونی طلبانه ی خود به تحریم های یکجانبه و گسترده علیه هاوانا پرداخته بود، امروز با اعتراف خود شخص اوباما مبنی بر اینکه این سیاست تاریخ گذشته است، اقدام به بازگشایی روابط دوجانبه نمود. کوبا با تحریم های آمریکا نه تنها منزوی نشد، شکست نخورد و نوکر آمریکایی ها نشد، بلکه توانست در عرصه ی داخلی موفقیت های نسبی خوبی به دست آورد و در زمینه ی آموزش همگانی، از بین بردن بی سوادی، بهداشت عمومی و بیمه های درمانی، موفق عمل کند. 
 در عرصه ی منطقه ای، کوبا به یک مرکز قدرت نرم علیه آمریکا تبدیل شد؛ اقدامی که نهایتاً نشان داد خود آمریکا نیز به آن معترف است و متنبه شد که نمی توان با ابزارهای سخت زور گویانه، ملتی را به انزوا کشاند. عملاً این سیاست تحریم آمریکایی بود که با مقاومت رهبران و همگامی مردم کوبا، به انزوا کشانده شد و سردمداران کاخ سفید را به اعتراف مجبور کرد که غلط بودن و ناکارآمدی آن را اعلام کنند. این امری است که دیر یا زود باید در خصوص تحریم ها علیه ایران نیز اعلام کنند. 
 البته همان طوری که در متن این نوشتار نیز اشاره شد، نباید متوقع باشیم که آمریکا از سیاست های خود دست بردارد، بلکه نکته این است که تغییر تاکتیک داده و درصدد است که با استفاده از ابزارهای قدرت نرم، به سمت فشار بر کوبا بیاید و راه دیگری را برای رسیدن به اهداف خود بپیماید. احتمالاً با بازگشایی سفارتخانه، راه برای نفوذ داخلی هرچه بیشتر در کوبا برای آمریکا گشوده خواهد شد و آمریکایی ها با گسترش فعالیت های جاسوسی و ارتباط مستقیم تر با عوامل مخالف و ناراضی، راه را برای شکل دادن به انقلاب های محتمل مخملین هموار می نمایند.* 

 * دکتر رضا سیمبر، استاد علوم سیاسی و روابط بین الملل دانشگاه گیلان 

 منبع: برهان 

 انتهای متن/",8
"اسرائیل در کشورهای غرب افریقا به دنبال چیست؟ 
 مقدمه 

 قاره افریقا در استراتژی بنیانگذاران رژیم صهیونیستی اهمیت فراوانی داشته است، از این رو رهبران این رژیم از بدو تاسیس آن به این قاره و مناطق جغرافیایی و ژئوپلتیکی آن همواره توجه خاص داشته اند. کشورهای غرب افریقا جزو اولین کشورهایی بودند که مناسبات سیاسی و اقتصادی خود را در دهه 1960 با رژیم صهیونیستی آغاز کردند. کشور لیبریا اولین کشور افریقایی و سومین کشور پس از شوروی ، آمریکا بود که در سال 1948 رژیم صهیونیستی را به رسمیت شناخت . جمهوری غنا درست یک ماه پس از استقلال در سال 1957 با رژیم صهیونیستی روابط دیپلماتیک برقرار کرد . 

 مناسبات رژیم صهیونیستی و با کشورهای غرب افریقا با گذار از مراحل سیاسی و تاریخی، در حال حاضر ابعاد مختلف و پیچیده ای به خود گرفته است. در این نوشتار بر آنیم تا به صورت چند مقاله جداگانه روابط این رژیم را با تعدادی از کشورهای این منطقه را مورد بررسی قرار دهیم . 

 غرب افریقا کجاست؟ 

 غرب افریقا شامل کشورهای سنگال ، گامبیا ، گینه بیسائو ، گینه کوناکری ، سیرالئون ، لیبریا ، ساحل عاج ، غنا ،بنین ، توگو ، نیجر ، نیجریه ، کامرون ، گینه استوایی و گابون می باشد .این منطقه به چند علت همواره مورد توجه کشورهای استعمارگر غربی بوده است که عبارتند از : 

 1-منابع زیر زمینی : غرب افریقا از نظر منابع زیر زمینی جزو بهترین مناطق دنیا ، و از ثروت سرشاری برخوردار می باشد ، وجود منابع عظیم نفت و گاز در خلیج گینه ، اورانیوم در نیجر ، بوکسیت و فسفات در سنگال ، معادن سرشار از الماس در لیبریا و سیرالئون باعث شده تا این منطقه طی دهه های 1970 تا 1990 درگیر جنگ داخلی بوده و استعمارگران غربی با استفاده از شرایط حاکم بر کشورهای این منطقه ،ثروت های آن را به تاراج ببرند . 

 2- منابع کشاورزی: غرب افریقا از نظر محصولات کشاورزی نیز شرایط بسیار مطلوبی دارد؛ بادام زمینی ، کاکائو و روغن پالم از مهم ترین محصولات این منطقه است . 

 همانطور که گفتیم بادام زمینی یکی از محصولات این منطقه است که به بسیاری از کشورهای جهان خصوصا کشورهای اروپایی صادر می شود ، اما شاید مهم تر از بادام زمینی محصول کاکائو است که شهرت جهانی دارد . ساحل عاج بزرگترین صادر کننده کاکائو در سراسر افریقا است و محصولات آن به بسیاری از کشورهای پیشرفته نظیر آلمان ، فرانسه ، اسپانیا به قیمت بسیار ارزانی صادر و بعد از انجام فعالیتهای صنعتی بر روی آن با قیمتی بسیار بالا به فروش می رسد . 

 یکی دیگر از محصولات مهم و صادراتی این منطقه الوار می باشد ، چوب درختان گابن جزو بهترین و مرغوب ترین چوب های جهان و از آن در ساخت بسیاری از ساختمانها و بناهای مهم نظیر خانه کعبه و مسجد النبی استفاده شده است . 

 3-جمعیت مسلمان: غرب افریقا یکی از مهم ترین مناطق افریقا از نظر سکونت مسلمانان می باشد ، حدود 200 میلیون مسلمان در این منطقه زندگی می کنند و در این میان نیجریه به تنهایی حدود 100 میلیون مسلمان را در خود جای داده است ، از این رو کشورهای غربی از بدو استقلال این منطقه با روی کار آوردن افراد مورد نظر خود به نوعی کنترل جامعه مسلمانان این منطقه را در دست داشته اند. 

 اهداف رژیم صهیونیستی در غرب افریقا 

 1-اهداف سیاسی : 

 بهره برداری از آرای کشورهای افریقایی در محافل بین المللی قدیمی ترین هدف سیاست افریقایی رژیم صهیونیستی بوده و هنوز هم در قضیه منازعه اعراب و روند صلح خاور میانه از آرا کشورهای افریقایی استفاده می کند . رژیم صهیونیستی جهت رهایی از محاصره کشورهای عربی در منطقه از این مناسبات بهره برداری کرده و همچنین برقراری روابط سیاسی و دیپلماتیک با کشورهای افریقایی مدخلی برای برقراری مناسبات اقتصادی و امنیتی با کشورهای این منطقه بوده است .رژیم صهیونیستی با داشتن روابط سیاسی با قاره افریقا توانسته است حجم زیادی از آرای سیاهان آمریکا را برای اهداف خود جذب کند . 

 2-اهداف اقتصادی : 

 یکی دیگر از اهداف سیاست رژیم صهیونیستی در منطقه غرب افریقا تقویت روابط اقتصادی و مالی با کشورهای این منطقه است .رژیم صهیونیستی با افزایش صادرات خود به کشورهای این منطقه تا حدودی توانسته است بخشی از کسری بودجه خود را ترمیم و طی دو دهه اخیر میزان صادرات خدمات فنی به این کشورها را افزایش دهد . اسراییل از طریق تقویت روابط اقتصادی برای صنایع خود مواد خام ارزان تهیه کرده است . طی 10 سال گذشته این رژیم جهت مقابله با فلسطینی ها اقدام به جذب نیروی کار افریقایی ارزان نموده و مهاجران سیاهپوست از نیجریه ، بنین و لیبریا به عنوان نیروی کار ارزان در فلسطین مشغول به کار شده اند . 

 افتتاح یک پروژه کشاورزی در سنگال با حضور سفیر رژیم صهیونیستی 

 3-اهداف امنیتی : 

 مهم ترین اهداف رژیم صهیونیستی در این راستا عبارتند از : 

 - تقویت همکاری در زمینه تامین اسلحه و تجهیزات فنی نظامی. 

 - استفاده از گروههای جدایی طلب سودان ، چاد و نیجریه جهت تجزیه کشورهای اسلامی افریقا ، رژیم صهیونیستی نقش مهمی در مدیرت و هدایت مسیحیت صهیونیستی در منطقه داشته به ویژه در نیجریه ،سیرالئون ، گینه کوناکری و لیبریا با استفاده از این سیاست توانسته تا جامعه مسلمانان را تا حدود زیادی تضعیف کند . 

 - تلاش برای تحکیم نفوذ و قدرت امریکا در غرب افریقا به ویژه منطقه خلیج گینه تا در پرتوی این وضعیت به تقویت موجودیت و نفوذ خود در قاره افریقا بپردازد . 

 - همگرایی با سیاست های امنیتی آمریکا در منطقه. 

 - تقویت همکاری با کشورهای افریقایی در زمینه اطلاعات و جمع آوری گزارشهای مورد نیاز. 

 ترویج یهودیت در نیجریه از دیگر اقدامات رژیم صهیونیستی است. 

 زمینه های حضور رژیم صهیونیستی در غرب افریقا 

 پایین بودن سطح سواد و تکنولوژی در غرب افریقا از یک سو و وجود کارشناسان با تجربه و تکنولوژی بالا از سوی رژیم صهیونیستی باعث شده تا این رژیم در بسیاری از زمینه ها فعالیت های خود را در کشورهای این حوزه تا سطح بسیار زیادی گسترش دهد که در ذیل به مهم ترین آنها اشاره میکنیم. 

 1- کشاورزی: هر چند غرب افریقا به علت واقع شدن در نزدیکی خط استوا از آب و هوای مساعد ی برای کشاورزی برخوردار است اما پایین بودن سطح دانش کشاورزی و عدم وجود ماشین آلات حتی در سطحی بسیار پایین مانند بیل و کلنگ باعث شده تا کشاورزی از رونق خوبی برخوردار نبوده و با وجود زمین های مستعد و وسیع بسیاری از مردم این منطقه در فقر و گرسنگی بسر برند ، این شرایط زمینه مساعدی برای حضور کارشناسان رژیم صهیونیستی فراهم آورده و متخصصین کشاورزی سازمان کمک های خارجی اسراییل mashav تقریبا در تمامی کشورهای منطقه مشغول کار هستند و عمده فعالیت آنان معطوف به آموزش روشهای نوین کشاورزی و آبیاری می باشد . 

 2- عمران و شهرسازی: از دیگر زمینه های حضور کارشناسان صهیونیست در غرب افریقا بخش عمران و شهرسازی می باشد . نبود کارشناسان بومی و باعث شده تا کشورهای منطقه بسیاری از پروژه های عمرانی خود را به متخصصین اسراییلی سپرده ،ضمن صرف هزینه های فراوان برای تعمیر و نگهداری نیز مبالغ گزافی را به رژیم صهیونیستی بپردازند . 

 3- مخابرات و اینترنت: با توجه به گسترش روز افزون استفاده از خدمات مخابراتی و اینترنتی و عدم تخصص تحصیل کردگان بومی ، این بخش نیز به طور کامل به جولانگاه صهیونیست ها تبدیل شده است . حضور پر تعداد شرکتهای مخابراتی اسراییلی در غرب افریقا باعث شده تا این منطقه تحت اشراف مخابراتی اسراییل قرار گرفته و دستگاههای جاسوسی این رژیم تقریبا ارتباطات مخابراتی و اینترنتی مردم کشورهای این منطقه را به طور کامل کنترل و از هرگونه اقدام علیه منافع این رژیم جلوگیری کنند . 

 4- پزشکی: وضعیت آب و هوایی غرب افریقا و نبود حداقل امکانات پزشکی در این منطقه از یک سو و تلاش اسراییل بر پوشش نهادن بر اقدامات جنایتکارانه خود در خاورمیانه باعث شده تا سالانه دهها تیم پزشکی از رژصهیونیستی عازم غرب افریقا شده و به درمان مردم این منطقه بپردازند ، البته این همه داستان نیست و دیده شده که اسراییل از این موقعیت سو استفاده کرده و به آزمایش داروهای جدید خود بر روی مردم این منطقه نیز پرداخته است. 

 پزشکان اسراییلی در سنگال 

 - در ادامه به بررسی رابطه کشورهای این منطقه و رژیم صهیونیستی خواهیم پرداخت. 

 اتنهای متن/",8
"یورش حرامیان به کامرون 
 حسین موسوی- دست کم 80 تن از اهالی روستایی واقع در شمال کامرون توسط گروه بوکو حرام دزدیده شده اند. به گزارش الجزیره، گروه بوکوحرام با حمله به روستایی در کامرون، حمله ای فراتر از مرزهای نیجریه تدارک دیده و حدود 80 تن از روستاییان یک روستا را در شمال کامرون دزدیده است. 

 عیسی چیرما باکاری ، وزیر اطلاعات کامرون می گوید: بوکوحرامی ها با حمله به روستای مباس در شمال کامرون چندین نفر از اهالی این روستا را دزدیده و به مکان نامعلومی برده اند. او اضافه کرد: برخی از اهالی به گروگان گرفته شده خردسالان بوده اند. وزیر اطلاعات کامرون ادامه می دهد: ما با مردمی بربر و بی قانون طرف هستیم. هیچ چیزی نمی تواند آنها را از کشتن بازدارد. این حمله یک روز پس از آن اتفاق افتاد که کشور چاد نیروهای خود را به نیجریه و کامرون اعزام کرد تا با نیروهای بوکوحرام وارد جنگ شوند. پس از این حمله، نگرانی ها درخصوص گسترش فعالیت این گروه تروریستی به کشورهای همسایه افزایش یافته است. کامرون در شرایطی مورد حمله قرار گرفته که نیروهای این گروه به حالت آماده باش در آمده اند تا با گروه بوکوحرام وارد مبارزه شوند. این در حالی است که گروه بوکوحرام با استخدام سربازانی از نیجر، چاد و کامرون توانسته است فعالیت های حوزه عملیاتی خود را گسترش دهد. این گروه به تازگی ویدئویی را روی اینترنت منتشر کرده که طی آن پال بیا ، رئیس جمهوری کامرون را تهدید به مرگ کرده است. با گسترش حملات گروه بوکوحرام عده ای معتقدند که این گروه در پی ایجاد یک خلافت خود خوانده اسلامی دیگر در شمال آفریقا است. این گروه به شیوه داعش، دست به آدم ربایی می زند، زنان را می رباید و حملات انتحاری بی شماری را تدارک می بیند. این گروه از ابتدای تاسیس خود در سال 2009، تاکنون بیش از 13 هزار نفر را کشته است. یک بمب گذار انتحاری روز یکشنبه در پوتیسکام در نیجریه با حمله به این شهر باعث کشته شدن 5 تن شد. در این حمله همچنین 35 نفر زخمی شدند. در این راستا کشورهای همسایه نیجریه سعی دارند با گسیل نیروهای بیشتر به مناطق مرزی این گروه را مهار کنند. ارتش چاد روز یکشنبه با اعزام نیرو به شهر مرزی باگا قصد دارد که این شهر استراتژیک را از دست گروه بوکوحرام خارج کند. برخی از شهرهای نیجر، نیجریه، چاد و کامرون تحت نفوذ نیروهای بوکوحرام قرار گرفته است. به گفته ناظران سیاسی، حمله ارتش چاد به باگا می تواند مرگبارترین حملات چند وقت اخیر در این منطقه باشد. این در حالی است که گروه بوکوحرام در این شهر بیش از 3700 ساختمان را از بین برده و این شهر در آستانه تخریب کامل قرار گرفته است.",8
"تظاهرات ضد دولتی در پاراگوئه شدت یافت 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، پس از گذشت 5 روز متوالی از اعتراض و اعتصاب پاراگوئه ای ها روز گذشته کارگران و تاجران این کشور گذرگاه پاراگوئه به آرژانتین (پل دوستی) را به طور کامل مسدود کرده و از عبور هرگونه وسیله نقلیه حتی مینی بوس نیز خودداری کرده اند. 

 به گفته آژانس خبری پرنسالاتینا این اختلافات و اعتراضات به دلیل عدم توجه دولت به خواسته معترضان و تشکیل میز مذاکراتی بین دولت و جمعیت تظاهرکنندگان شدت یافته است. 

 کارگران مرزی پاراگوئه با به تعلیق درآوردن تمامی سرویس های منطقه اعتصاب و اعتراض خود را به قوانین جدید دولت اوراسیو کارتس رئیس جمهور پاراگوئه اعلام کردند. 

 با وجود این که دولت مدعی است قوانین جدید در راستای مبارزه با قاچاق مواد مخدر بوده ولی تاجران این کشور اعلام کردند که تحت تأثیر قوانین مذکور خسارات بسیاری را متحمل شده اند. 

 طی روزهای گذشته بیش از 300 کامیون باری بین 2 شهر پورتو فالکن پاراگوئه و کلوریندا آرژانتین قصد تردد داشته اند که بر اثر اعتصاب کارگران مرزی پاراگوئه ای متوقف شده اند. 

 معترضان پاراگوئه ای در این خصوص از سوی همکاران آرژانتینی خود نیز مورد حمایت قرار گرفته اند. 

 این نخستین مرتبه نیست که گروهی از واردکنندگان جزئی پاراگوئه در اعتراض به قوانین دولتی با بستن گذرگاه های کشور دست به اعتراض می زنند؛ با این وجود هنوز راه حل مشخصی در این رابطه به دست نیامده است. 

 انتهای پیام/",8
"نگرانی هند از دستگیری رییس جمهوری سابق مالدیو 
 به گزارش ایرنا، محمد نشید نخستین رییس جمهوری این کشور بود که با آرای مردم انتخاب شده و براساس قانون مبارزه با تروریسم این کشور روز یکشنبه دستگیر شد. 

 وی که رهبر حزب اصلی مخالفان دولت را به عهده دارد، روز یکشنبه از سوی یک قاضی درخصوص اتهام سه سال پیش و در زمانی که وی درقدرت بود، توسط پلیس بازداشت شد. 

 رهبر مخالفان مالدیو از زمان دستگیری توسط پلیس ماله تاکنون از دسترسی به وکیل منع شده است. 

 وزارت امور خارجه هند در بیانیه ای اعلام کرد: ما نگران تحولات اخیر در مالدیو از جمله دستگیری و بدرفتاری با نشید رییس جمهوری سابق هستیم. 

 در ادامه این بیانیه آمده است:ما از همه طرف ها می خواهیم در چارچوب قانون اساسی و قوانین مالدیو، اوضاع را آرام و اختلافات خود را حل و فصل کنند. 

 وزارت امور خارجه هند افزود، این کشور متعهد به حمایت از مردم و دولت مالدیو در تلاش آنها برای (دستیابی به) صلح، توسعه، شکوفایی و دموکراسی است. 

 *آساق*4 *1600 **1917",8
"نگرانی آمریکا از تشدید اوضاع بحرین/ منع تردد نظامیان آمریکا در منامه 
 به گزارش گروه بین الملل خبرگزاری فارس ، یک منبع آگاه از فشارهای دولت آمریکا بر رژیم بحرین به منظور تفاهم با انقلابیون 14 فوریه در پی استقبال اندک مردم این کشور از انتخابات اخیر پرده برداشت و تاکید کرد که پایین بودن میزان مشارکت در انتخابات پارلمانی 2014 بحرین، بروز اختلافاتی بین عربستان سعودی و آمریکا را در پی داشته است. 

 گزارش وبگاه خبری الوقت حاکی است که آمریکایی ها معتقد هستند که تداوم وضعیت جاری در بحرین ممکن است که به بروز تحولات پیش بینی نشده و غیر قابل کنترل بینجامد و لذا شایسته آن است که پیش از آنکه تحولات انقلاب بحرین از دامنه کنترل خارج شود، به آن رسیدگی شود. این در حالی است که عربستان سعودی معتقد است که هر گونه عقب نشینی از مواضع رژیم منامه، افزایش سقف خواسته های مخالفان از جمله درخواست سرنگونی نظام فعلی بحرین را در پی خواهد داشت. 

 بر اساس این گزارش، آمریکایی ها با بیان اینکه بروز هر تحول غیر مترقبه ای در بحرین می تواند به ایجاد وضعیت امنیتی جدید و نا آرام منجر شد، نسبت به اینکه تحولات جدید، امنیت ناوگان پنجم دریایی آنها در منامه را با تهدید مواجهع سازد، ابراز نگرانی می کنند. 

 در همین راستا اخبار و گزارش ها از ممنوع شدن تردد سربازان آمریکایی در خیایان های منامه حکایت دارد و با بیان اینکه چنین تصمیمی توسط فرماندهان ناوگان دریایی پنجم آمریکا در بحرین اتخاذ شده است، تاکید کردند که از ماه مه گذشته تا کنون هیج سرباز آمریکایی مگر در شرایط اضطراری و تحت حفاظت ویژه، وارد خیابان های منامه نشده است. 

 این گزارش حاکی است که آمریکا از ما مه گذشته تا کنون به منظور رویارویی با هر گونه حوادث پیش بینی نشده ای، 1600 نیروی نخبه و آموزش دیده خود را به ناوگان دریایی خود در بحرین اعزام کرده است. 

 انتهای پیام/ص",8
"مائوئیست ها نشستهای کمیته پارلمانی نپال را تحریم کرد 
 این گزارش به نقل از 'آنگی ساپکوتا' رهبر حزب اصلی مخالفان (مائو ئیست ها) نپال (یو سی پی ان) امروز اعلام کرد که با هدف وادار ساختن دولت به خواسته مخالفان، از این پس در نشستهای پارلمانی حزب حاکم شرکت نمی کند. 

 براساس این گزارش، با وجود تشدید اختلاف میان دولت نپال و مخالفان، این تصمیم یو سی پی ان موجب می شود که دولت از این پس نتواند این نشستهای پارلمانی را با هدف برقراری صلح و تهیه پیش نویس قانون اساسی با مخالفان برگزار کند. 

 احزاب مخالف نپال از یکشنبه گذشته تصمیم گرفته بودند که در داخل پارلمان حتی یک کمیته استنطاق از دولت را راه اندازی کنند تا از این طریق بتوانند فرایند تهیه پیش نویس قانون اساسی را از طریق رای گیری میسر سازند. 

 به گزارش شینهوا، مخالفان دولت بیشتر مایلند تا پیش نویس قانون اساسی به صورت توافقی میان همه احزاب شکل گیرد. 

 در جنگ داخلی نپال از سال 1996 تا 2006 نزدیک به 16 هزار تن کشته شدند و پس از آن، احزاب رقیب در این کشور تلاش می کنند تا یک جمهوری سکولار و دموکراتیک در این کشور ایجاد کنند. 

 مائوئیست ها در سال 2006 به ده سال جنگ داخلی پایان دادند و به روند صلح در نپال پیوستند. این حزب برای مدت کوتاهی در سال 2008 رهبری دولت ائتلافی را در دست داشت ولی این ائتلاف به علت اختلاف بر سر برکناری فرمانده ارتش نپال فروپاشید. 

 نپال در سال های اخیر وارد یک دوره بلاتکلیفی قانونی و سیاسی شده است. 

 نپال کشوری در آسیا واقع در شمال هندوستان و پایتخت آن کاتماندو است. جمعیت این کشور حدود 27 میلیون نفر و زبان رسمی آن نپالی است. 

 بیشتر محدودهٔ نپال روی رشته کوه های هیمالیا قرار گرفته و شمال این کشور هشت قله از 14 قله بلند جهان را در خود جای داده که یکی از آن ها بلندترین کوه جهان یعنی قله اورست است. جنوب کشور مرطوب و حاصلخیز بوده و جمعیت زیادی را در خود جای داده است. 

 81 درصد مردم نپال پیرو آیین هندوئیسم هستند و به این ترتیب، نپال در میان کشورهای جهان بالاترین درصد پیروان هندوئیسم را نسبت به جمعیت خود دارد. 

 آساق**1378**1144**1577",8
"سودان جنوبی و اوگاندا درپی ادغام دو گروه شورشی سودان 
 خبرگزاری آریا- سودان جنوبی و اوگاندا برای ادغام 2 گروه شورشی سودان تلاش می کنند. 
 به گزارش خبرگزاری آریا به نقل از واحد برونمرزی، سایت خبری النیلین امروز سه شنبه به نقل از "" عبدالرحمن شریف "" نماینده گروه شورشی ""جنبش/ ارتش آزادسازی سودان "" به سرکردگی ""عبدالواحد محمد نور"" در کامپالا پایتخت اوگاندا گزارش داد : دولت های سودان جنوبی و اوگاندا تلاش می کنند که نشستی را در جوبا – پایتخت سودان جنوبی - با حضور "" مینی آرکو میناوی "" و "" جبریل ابراهیم "" (سرکردگان 2 گروه شورشی سودان ) برای ادغام گروه هایِ تحت امر این دو نفر برگزار کنند. 
 شریف گفت : جبریل ابراهیم چندی پیش در شهر راجا Raja در غرب سودان جنوبی به سر می برد و اخیراً به جوبا بازگشت و با مینی آرکو میناوی که در یکی از مراکز سرویس اطلاعات ارتش این کشور به سر می برد ، دیدار و درباره ادغام گروه های تحت امر خود در قالب یک گروه مذاکره کرد. 
 شریف افزود: تعدادی از مسئولان جنبش / ارتش آزادسازی سودان و عدل و مساوات که در اوگاندا به سر می بردند، روز یکشنبه این هفته راهی سودان جنوبی شده اند تا در نشست جوبا مشارکت کنند. 
 شریف اعلام کرد : جبریل ابراهیم و مینی آرکو میناوی از ارتش سودان جنوبی در مبارزه با نیروهای تحت امر "" ریک ماشار "" حمایت می کنند و دولت این کشور می خواهد که گروه های تحت امر جبریل ابراهیم و مینی آرکو میناوی را در همدیگر ادغام کند تا بهتر بتواند با مخالفان خود مبارزه کند. 
 جبهه انقلابی ائتلافی شامل 4 گروه شورشی "" عدل و مساوات به سرکردگی جبریل ابراهیم، جنبش /ارتش آزادسازی سودان به سرکردگی مینی آرکو میناوی، جنبش / ارتش آزادسازی سودان به سرکردگی عبدالواحد محمد نور و شورشیان ایالت های نیل آبی و کردفان جنوبی "" است .",8
"افشای جاسوسی آمریکا از30کشور جهان از2001 
 به گزاش مشرق، ریسلر و هافینگتون پست و بر اساس گزارش موسسه امنیتی روسی کاسپراسکای، بدافزاری که توسط جاسوسان آمریکایی طراحی شده از انعطاف خوبی برخوردار بوده و خود را با مهارت فراوان در داخل هارددیسک های ساخت شرکت های وسترن دیجیتال، سیگیت، توشیبا، آی بی ام، میکرون، سامسونگ و دیگر شرکت های مهم سازنده این محصول مخفی می کند، به گونه ای که شناسایی آن توسط نرم افزارهای امنیتی متعارف ناممکن بوده و از این طریق می توان از میلیون ها رایانه در سراسر جهان جاسوسی کرد و اطلاعات موجود در آنها را به سرقت برد. شرکت های سازنده این هارددیسک ها می گویند اطلاعی از این موضع نداشته اند. برخی از آنها هم حاضر به موضع گیری نشده اند. 

 کاسپراسکای می گوید تاکنون 30 کشور جهان را شناسایی کرده که در آنها رایانه های آلوده به این بدافزار وجود دارد. پس از ایران که رتبه اول آلودگی را به خود اختصاص داده، روسیه در رتبه دوم و پاکستان، افغانستان، هند، چین، سوریه و مالی در رتبه های بعدی هستند. بعد از این کشورها که شدت آلودگی در آنها به شدت بالاست، کشورهای لبنان، یمن، امارات، الجزایر، کنیا، بریتانیا، لیبی، مکزیک، قطر و مصر در ردیف کشورهایی با آلودگی متوسط قرار می گیرند. 

 کشورهای دارای آلودگی اندک هم عبارتند از ترکیه، سومالی، میانمار، آلمان، آفریقای جنوبی، نیجریه، آمریکا، ونزوئلا، سودان، فلسطین، مراکش، مالزی، قزاقستان، عراق، برزیل، اوگاندا، سوییس، سنگاپور، فیلیپین، پرو، فرانسه، اکوادور، بلژیک و بحرین. 

 ایران و روسیه دو کشوری هستند که تقریبا همه سازمان ها و نهادهای مهم موجود در آنها هدف این حملات قرار گرفته اند. به عبارت دیگر بدافزار مخرب دولت آمریکا، نهادها و موسسات مالی، دیپلماتیک و سفارتخانه ها، بخش های انرژی و زیرساخت های مرتبط، ارتش، صعت مخابرات و ارتباطات، دولت، موسسات تحقیقاتی، دانشگاه ها، صنایع هوا-فضا و ... را در ایران مورد حمله قرار داده است. 

 به طور کلی حملات یاد شده بیشتر علیه نهادهای نظامی، شرکت های مخابراتی، بانک ها، شرکت های بخش انرژی، موسسات تحقیقات هسته ای، رسانه ها و فعالان اسلام گرا صورت گرفته است. جالب آنکه در مورد ایران این حملات علیه نهادها و موسسات اسلامی سازمان دهی نشده است. 

 برنامه جاسوسی یاد شده شباهت های فراوانی به استاکس نت دارد که چندی قبل از آن برای سازمان دهی حملات سایبری به تاسیسات غنی سازی اورانیوم در ایران استفاده شد. ظاهرا گستردگی خرابکاری های ناشی از جاسوسی سایبری تازه آمریکا هم در ابعاد استاکس نت بوده است. 

 آژانس امنیت ملی آمریکا در واکنش به انتشار این گزارش موسسه کاسپراسکای گفته است که از این مساله آگاه است، اما به طور علنی در مورد آن اظهارنظر نمی کند. 

 بر اساس گزارش فنی کاسپراسکای در این زمینه که از آدرس http://bit.ly/17bPUUe در دسترس است، فعالیت بدافزار مذکور در برخی کشورها از سال 2001 آغاز شده است. این موسسه امیدوار است انتشار گزارش مذکور به شناسایی و پاکسازی این بدافزار در نقاط مختلف جهان کمک کند. 

 انتشار گزارش هایی از این دست می تواند به توانایی های آژانس امنیت ملی آمریکا برای جاسوسی در دیگر نقاط جهان آسیب برساند. هر چند این مساله تا به حال موجب تغییری در سیاست های نهاد مذکور نشده است. 

 بررسی های کاسپراسکای نشان می دهد که این بدافزار با تغییر در برنامه نویسی میان افزار یا firmware هارد درایوها بخش های مخفی در هارددیسک ها ایجاد می کند که دسترسی به آنها تنها از طریق یک API (application programming interface) مخفی ممکن است. 

 به محض اینکه این تغییرات بر روی هارددیسک صورت بگیرد، پاک کردن بدافزار نصب شده غیرممکن می شود. فرمت کردن هارددیسک و حتی نصب مجدد سیستم عامل رایانه ها هم تغییری در این وضعیت صورت نداده و سکتور یا بخش مخفی ایجاد شده کماکان در سر جای خود باقی می ماند. 

 این تکنیک جاسوسی که به Equation مشهور شده بسیار خاص و بی همتاست و تاکنون کشف نشده باقی مانده بود. جاسوسان آمریکایی از این روش برای کنترل هزاران رایانه، سرقت فایل های آنها و استراق سمع از ارتباطات صورت گرفته از طریق آنها و... استفاده کرده اند. کاسپراسکای موفق به شناسایی رایانه های بسیار مهم و حاوی اطلاعات ارزشمندی در نقاط مختلف دنیا شده که از همین شیوه برای جاسوسی از آنها استفاده شده است.",8
"رژیم آل خلیفه منامه را تبدیل به پادگان نظامی کرد/وضعیت امنیتی شکننده در بحرین 
 به گزارش گروه بین الملل خبرگزاری فارس ، رژیم آل خلیفه به شدت از برگزاری تظاهرات فردا به مناسبت چهارمین سالگرد انقلاب بحرین (14 فوریه-25 بهمن) نگران است و نیروهای امنیتی و مزدوران خارجی تحت فرمان دولت منامه در مناطق مختلف حضور دارند. 

 براساس گزارش العهد، همزمان با تجمع انقلابیون بحرین، نیروهای امنیتی در مناطق مختلف شهر منامه و دیگر شهرهای این کشور با خودروهای زرهی حضور دارند تا مانع از هرگونه تجمع و تظاهرات احتمالی در سالگرد انقلاب بحرین شوند. 

 این درحالی است که با وجود این تدابیر امنیتی، امروز صدها نفر در منطقه بلاد القدیم دست به تظاهرات علیه رژیم ال خلیفه زدند. 

 همچون سال های گذشته، دستگاه های امنیتی بحرین از چند روز پیش از آغاز مراسم بزرگداشت انقلاب 14 فوریه در این کشور و برای مقابله با اعتراض های مردمی و سرکوب آنها، موج جدیدی از بازداشت ها را آغاز کرده اند. ( جزئیات بیشتر ) 

 این در شرایطی است که اعتصاب سراسری مردم در بحرین وارد دومین روز خود شده است و اغلب مغازه ها و مراکز تجاری در مناطق مختلف پایتخت تعطیل هستند. 

 انتهای پیام/",8
"اوباما دخالت زمینی گسترده علیه داعش را بعید دانست 
 رئیس جمهوری آمریکا دخالت زمینی گسترده علیه گروه تروریستی داعش در عراق و سوریه را بعید دانست. 

 به گزارش ایلنا به نقل از اسکای نیوز عربی، باراک اوباما رئیس جمهوری آمریکا گفت که از بین بردن تروریست های داعش به ویژه در شهر ها نیاز به زمان دارد. 

 اوباما افزود که ائتلاف بین المللی ضد داعش در وضعیت هجومی قرار دارد و داعش در وضعیت دفاعی و بنابراین شکست خواهد خورد. 

 رئیس جمهوری آمریکا تصریح کرد که واشنگتن نباید دخالت زمینی گسترده در خاورمیانه انجام دهد. 

 اوباما در عین حال آمادگی کشورش را برای استقرار نیروهای ویژه برای جنگ با داعش اعلام کرد. 

 سخنان اوباما پس از آن بیان می شود که وی از کنگره درخواست کرد که به ارتش آمریکا اجازه دهد بدون محدودیت جغرافیایی با داعش بجنگد. 

 اوباما چهارشنبه از کنگره خواست که به وی اجازه دهد عملیاتی به مدت سه سال علیه داعش انجام دهد. 

 پایان پیام",8
"کانادایی ها به دلیل ناامنی افغانستان را ترک کنند 
 به گزارش خبرنگار خبرگزاری فارس در کابل ، سفارت کانادا در کابل امروز با انتشار اطلاعیه ای اعلام کرد: تمام اتباع کانادا باید به زودی افغانستان را ترک کنند، زیرا ناامنی ها در این کشور افزایش یافته و خطر مرگ آن ها جدی است. 

 در این اطلاعیه آمده است: ناامنی ها در افغانستان افزایش یافته و شهروندانی که در این کشور حضور دارند باید افغانستان را ترک کنند و کانادایی های که قصد سفر به افغانستان را دارند باید ناامنی ها بوده و تمام جوانب سفر خود را بررسی کنند. 

 سفارت کانادا در کابل با اشاره به افزایش حملات علیه اتباع خارجی در افغانستان اعلام کرد: سطح تهدید، خشونت ها، حملات تروریستی و حملات علیه اتباع خارجی نگران کننده و یک خطر جدی است. 

 این در حالی است که ناامنی ها اخیراً در کابل و چند ولایت افغانستان افزایش یافته و اکثر حملات تروریستی علیه اتباع کشورهای خارجی صورت می گیرد که سبب کشته و زخمی شدن آنها شده است. 

 انتهای پیام/.",8
"مسئولان اتحادیه کارگری پاناما وضعیت کار مهاجران را بررسی می کنند 
 مسئولان اتحادیه کارگری در پاناما امروز -پنجشنبه- وضعیت کار مهاجران را بررسی می کنند. 

 به گزارش ایلنا به نقل از پرنسالاتینا، مسئولان اتحادیه کارگری در پاناما اعلام کردند که امروز وضعیت کار مهاجران را در حوزه های موانع و فرصت های سیاست مهاجرت پذیری بررسی می کنند. 

 نمایندگان کلمبیا، مکزیک، هندوراس و پاناما در جلسه بررسی وضعیت کار مهاجران به کشورهای آمریکای لاتین حضور می یابند. 

 لوئیس ارنستو کارلس وزیر کار و امنیت اجتماعی پاناما در مراسم افتتاحیه بررسی وضعیت کار مهاجران توسط اتحادیه های کارگری کشورهای آمریکای لاتین گفت که حق کار کردن یک حق اجتماعی و جهانی است و به همین دلیل است که باید وضعیت کار مهاجران به کشورهای خود را بیش از پیش مورد بررسی قرار دهیم. 

 وی افزود که باید برای بررسی وضعیت کار مهاجران، به یک استراتژی سیاسی و دستورالعمل مشترک در چارچوب قانون اساسی هر کشور دست پیدا کنیم. 

 همچنین قرار است قوانین بین الملل در معاهده سال 1990 درباره مهاجران مورد بازبینی قرار گیرد. 

 پایان پیام",8
"تداوم بارش برف تا 2 روز آینده در آذربایجان غربی 
 مهدی صابری امروز در گفت وگو با خبرنگار فارس در ارومیه از تداوم بارش برف تا دو روز آینده در آذربایجان غربی خبر داد و اظهار کرد: هم اکنون بارش برف را در اغلب شهرهای استان شاهد هستیم. 

 وی با بیان اینکه هم اکنون در برخی مناطق استان به ویژه شهرهای جنوبی شاهد وزش باد نیز هستیم، تصریح کرد: این امر سبب ایجاد کولاک شده است. 

 صابری گفت: هم اکنون آسمان استان نیمه ابری تا ابری در برخی ساعات بارش برف و باران و مه آلود است. 

 رئیس اداره پیش بینی هواشناسی آذربایجان غربی اعلام کرد: از فردا آسمان استان نیمه ابری، گاهی افزایش ابر و در برخی نقاط بارش پراکنده را شاهد خواهیم بود. 

 صابری اظهار کرد: از روز شنبه هوای استان نیمه ابری گاهی افزایش ابر و وزش باد و در شمال استان شاهد بارش پراکنده خواهیم بود. 

 رئیس اداره پیش بینی هواشناسی آذربایجان غربی ادامه داد: این وضعیت از روز یکشنبه تغییر یافته و شاهد صاف بودن هوا خواهیم بود. 

 انتهای پیام/61001/ر10",1
"ارتش آمریکا با تایلند رزمایش برگزار می کند 
 به گزارش خبرگزاری مهر به نقل از واشنگتن پست، با وجود هشدار کره شمالی درباره اقدامات تحریک آمیز، مقامات آمریکایی اعلام کردند که پنتاگون سه هزار و 600 نظامی را برای شرکت در رزمایش بزرگ با کشورهای جنوب شرق آسیا به تایلند اعزام کرد. 

 رزمایش آمریکا با کشورهای تایلند، سنگاپور، مالزی، اندونزی و کره جنوبی در آبهای ساحلی تایلند از فردا دوشنبه برگزار شده و تا 20 فوریه (اول اسفند) ادامه می یابد که بزرگترین رزمایش نظامی در جهان محسوب می شود. 

 مقامات نظامی کره جنوبی همچنین از اعزام 50 سرباز نیروی دریایی کره جنوبی به سواحل تایلند و شرکت در این رزمایش نظامی خبر دادند که هر سال از سال 1981 میلادی تاکنون برگزار می شود. 

 واشنگتن پست در ادامه می نویسد شرکت آمریکا در این رزمایش درحالیست که تایلند تحت نظارت ژنرال های تایلندی بوده که سال گذشته دولت دموکراتیک را برکنار کرده و دولت اوباما نیز کمک های نظامی خود به بانکوک را پس از کودتای نظامی در ماه مه به تعویق انداخت.",8
"خشم ونزوئلا از مداخلات کلمبیا در امور داخلی این کشور 
 دولت کاراکاس در واکنش به درخواست های مکرر دولت کلمبیا برای آزادی رهبر اپوزیسیون این کشور در بیانیه ای اعلام کرد که مادورو مداخله کلمبیا را در امور داخلی تحمل نمی کند و آن را گام خطرناکی رو به عقب در روابط بین دو کشور قلمداد می کند. 

 به گزارش خبرگزاری دانشجویان ایران (ایسنا)، به نقل از خبرگزاری آسوشیتدپرس، نیکولاس مادورو، رئیس جمهور ونزوئلا همچنین در انتقاد شدید از خوآن مانوئل سانتوس، رئیس جمهوری کلمبیا وی را شکار و طعمه آمریکا برای توطئه علیه ونزوئلا خواند و گفت: اصلا تمایل ندارم که کلمبیا حتی مدل سوسیالیستی ما را بپذیرد یا از وابستگی امپریالیسم آمریکا خارج شود. 

 پیشتر نیز روسای جمهور سابق شیلی و کلمبیا برای گمانه زنی به منظور آزادی لئوپولدو لوپز، رهبر اپوزیسیون این کشور به ونزوئلا رفته بودند اما به آنها اجازه داده نشد تا با این مرد ملاقات کنند. 

 تغییر موقع و رویکرد در قبال ونزوئلا در حالی رخ داده که بحران اقتصادی این کشور به شدت رو به نزول است. 

 سانتوس روز دوشنبه سکوت خود را بابت رخدادهای اخیر در ونزوئلا شکست و نخستین رهبر آمریکای جنوبی بود که از نیکولاس مادورو، رئیس جمهوری ونزوئلا خواست تا لوپز را آزاد کند. این مرد به اتهام تحریک خشونت و تظاهرات ضددولتی علیه کاراکاس به 11 ماه حبس محکوم شد. 

 در حالی که دولت های غربی نیز حبس و سرکوب تظاهرات توسط مادورو را محکوم کرده اند، همسایگان ونزوئلا نیز ساکت ننشسته و به دنبال مذاکره برای آزادی این مرد هستند. 

 انتهای پیام",8
"پیشنهاد مادورو برای معاوضه رهبر اپوزیسیون با زندانی پوروتوریکویی 
 به گزارش خبرگزاری مهر، رویترز در گزارشی نوشت رئیس جمهوری ونزوئلا شرط آزادی ""لئوپولدو لوپز"" رهبر اپوزیسیون زندانی در این کشور را آزادی ""اسکار لوپز ریورا"" زندانی پوروتوریکویی توسط آمریکا معرفی کرد. 

 بر این اساس لئوپولدو لوپز از ماه فوریه به اتهام کمک به آغاز موج اعتراضات سه ماهه برای برکناری نیکلاس مادورو بازداشت شده است. 

 این اظهارات پس از آن مطرح شد که معاون رئیس جمهوری آمریکا در دیدار با رئیس جمهوری برزیل از تلاش واشنگتن برای بهبود روابط تیره خود با کاراکاس خبر داده است. 

 آمریکا و ونزوئلا از سال 1998 یعنی زمان به قدرت رسیدن هوگو چاوز رئیس جمهور متوفی ونزوئلا، روابط چندان مناسبی با یکدیگر ندارند.",8
"پروژه تشکیل اسرائیل بودایی +عکس 
 به گزارش گروه وبگردی باشگاه خبرنگاران، این تصویر که شبکه آمریکایی هافینگتون پست در سایت خود و در بخش تصاویر روزانه منتشر کرده، مربوط به بروز اغتشاشات در ایالت آسام هندوستان است. 

 هافینگتون پست در توضیح این عکس بیان می کند که تعدادی از مردم این ایالت در اعتراض به حمله چند شبه نظامی به روستائیان آسام دست به تظاهرات و بستن خیابان ها زده اند. 

 حملاتی که بر اساس گزارش هافینگتون پست منجر به درگذشت 56 نفر شده است. 

 بر اساس این گزارش، پلیس هند گفته است که میزان اعتراضات و اغتشاشات جدایی طلبانه در این ناحیه به شدت در حال رشد است. 

 انتشار تصویر اغتشاش در ایالت آسام هند در یک رسانه آمریکایی؛ قاعدتاً بخشی از پروژه احتمالی ساخت یک اسرائیل بودایی در جوار کشور چین با مقدمه ناآرام سازی مناطقی از بنگلادش، میانمار، چین و هندوستان است. 

 پروژه ای با یک کشور یا جنبش فرضی که از دالایی لاما رهبر دینی بودائیان بعنوان سرکرده آن یاد می شود. 

 فردی که البته روابط نزدیکی با کاخ سفید و رژیم صهیونیستی دارد و تاکنون چندین مرتبه بودائیان کشور چین را به قیام مسلحانه و جدایی طلبی فراخوانده است. 

 جالب آنکه همزمان با انتشار تصاویر مربوط به اغتشاش در ایالت آسام، تصاویر و مطالبی مربوط به شخص دالایی لاما در رسانه های مختلف جهان بازنشر و منتشر شده است. 

 بر اساس تحلیل های موجود، پروژه احتمالی اسرائیل بودایی، بخش هایی از کشورهای میانمار، بنگلادش، هند و چین را که دارای مرزهای مشترکی نیز هستند؛ خواهد بلعید و در این میان، ایالت آسام به دلیل حالت شبه جزیره ای که نسبت به هندوستان دارد، یکی از مناطق اصلی برای تبدیل شدن به کانون درگیری های جدایی طلبانه به شمار می رود. 

 خبرگزاری تسنیم نیز در خبری گزارش داده است که شورشیان ایالت آسام اعلام کرده اند که به دنبال تشکیل یک سرزمین مستقل هستند. 

 طی چند سال اخیر، تحلیل هایی استراتژیک منتشر شده است مبنی بر اینکه کاخ سفید قصد دارد با تشکیل یک حکومت مزاحم در کنار کشور چین، موانعی را در فرایندهای توسعه این کشور ایجاد کند. 

 پروژه ای که ناآرام سازی های مذکور و یا ایجاد اغتشاشات در هنگ کنگ نیز در راستای آن ارزیابی می شود. 

 کشورهای میانمار(برمه) و بنگلادش طی دو سال اخیر شاهد ناآرامی های فراوانی بوده اند. کشور چین نیز جدای از مباحث امنیتی مربوط به پیروان دالایی لاما در این کشور، هم اکنون درگیر اغتشاشات هنگ کنگ است. 
 منبع: فارس",8
"بروکسل: 13 مظنون به مشارکت در تروریسم در بلژیک بازداشت شدند 
 به گزارش گروه بین الملل خبرگزاری فارس ، مقامات بلژیک جمعه با برگزاری کنفرانس خبری درباره عملیات روز گذشته در مناطق مختلف این کشور توضیحاتی ارائه دادند. 

 به گزارش خبرگزاری فرانسه، دادستانی بلژیک امروز(جمعه) اعلام کرد: در جریان عملیات ضدتروریسم پلیس در مناطق مختلف 13 مظنون تروریست بازداشت شدند که یک نفر در شهر ورویرز 9 تن در مولنبیک ، 2 تن در بروکسل و یکی تن دیگر در برخم بازداشت شدند. از این افراد تعدادی سلاح، مواد منفجره، یونیفرم پلیس وسایل ارتباطی، مقادیر قابل توجه پول و اسناد تقلبی هم ضبط شد. 

 در خبرها آمده بود که پلیس ضد تروریسم بلژیک پنج شنبه به یک گروه تروریستی در شهر ورویرز حمله کرد که در اثر درگیری نیروهای امنیتی و تروریست ها، 2 نفر کشته شدند. از سوی دیگر پلیس آلمان هم امروز در برلین یک نفر را به اتهام همکاری با گروه های تکفیری بازداشت کرد. 

 این اقدامات در حالی انجام گرفته که به دنبال حملات احیر در پاریس که به کشته شدن 17 نفر انجامید، در اروپا تدابیر امنیتی تشدید شده است. 

 انتهای پیام/",8
"بلغارستان 15 میلیون دلار کمک نظامی از آمریکا دریافت می کند 
 به گزارش پایگاه اینترنتی 'فوکوس' بلغارستان، 'نیکولای تسوف' وزیر دفاع این کشور اعلام کرد کشورش 15 میلیون دلار برای اهداف دفاعی از آمریکا دریافت خواهد کرد. 

 وی گفت: این مبلغ صرف مرمت منطقه آموزش نظامی 'نووی سلوی'، فرودگاه و ساخت تاسیسات و زیربناهای جدید خواهد شد. 

 وزیر دفاع بلغارستان با بیان این که کمک آمریکا ظرف یک سال در اختیار کشورش قرار خواهد گرفت، خاطرنشان کرد در ابتدا قرار بود 2.5 میلیون دلار صرف هزینه های دفاعی شود اما این مبلغ افزایش یافت. 

 این مقام بلغارستان تاکید کرد که ما باید برای دریافت سرمایه گذاری و حمایت بیشتر از شرکایمان فشار بیشتری وارد کنیم. 

 'جان کری' وزیر خارجه آمریکا چندی پیش در دیدار با وزیر دفاع، وزیر خارجه و نخست وزیر بلغارستان در صوفیه پایتخت این کشور با اشاره به رزمایش های نظامی مشترک با بلغارستان، وعده داد آمریکا به این کشور کمک می کند تا بخش دفاعی خود را به روز کند. 

 اروپام**9158** 1337",8
"کشته شدن یک تبعه انگلیس در حمله انتحاری امروز کابل 
 به گزارش خبرنگار خبرگزاری فارس در کابل، دفتر مطبوعاتی وزارت کشور افغانستان با انتشار اطلاعیه ای اعلام کرد: در نتیجه حمله انتحاری صبح امروز در جاده کابل-جلال آباد یک تبعه انگلیس کشته شده است. 

 در این اطلاعیه آمده است: صبح امروز یک عامل انتحاری خودروهای اتباع خارجی را در جاده کابل-جلال آباد در حوزه نهم امنیتی شهر کابل هدف حمله قرار داد که در نتیجه آن یک تبعه انگلیس کشته و 33 نفر دیگر زخمی شدند. 

 بزرگراه کابل- جلال آباد از جاده ای های ناامن افغانستان می باشد که در هفته های گذشته چندین انفجار و حمله انتحاری در آن صورت گرفته است. 

 مراکز و دفاتر شماری از نهادهای دولتی و نمایندگی های سازمان های بین المللی و نظامیان خارجی در این بزرگراه واقع است و این مراکز هدف اصلی این گونه حملات بوده است. 

 انتهای پیام/",8
"اعتصاب سراسری در داکا/ ارائه طرح شکایت علیه خالده ضیاء 
 به گزارش خبرگزاری مهر، ایکانامیک تایمز در گزارشی از اعتصاب سراسری در داکا از سوی حزب مخالف ملی گرای بنگلادش خبر داد. 

 همزمان با اعتصاب سراسری در بنگلادش، پلیس از ارائه طرح شکایت علیه خالده ضیاء نخست وزیر سابق این کشور به خاطر تحریک مخالفان برای برگزاری تظاهرات سیاسی گسترده در بنگلادش و کشته شدن شماری از مردم خبر داد. 

 بر اساس این گزارش در جریان حمله روز گذشته معترضین با بمب های بنزینی و آتش زا به یک اتوبوس در داکا پایتخت بنگلادش هفت نفر کشته شدند.",8
"نخست وزیر گرجستان: تفلیس آماده مذاکره با روسیه است 
 نخست وزیر گرجستان در کنفرانس امنیتی مونیخ گفت، دولت تفلیس آماده برگزاری مذاکرات نتیجه بخش با روسیه است. 

 به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، سرویس خبری دولت گرجستان در بیانیه ای گفت: ایراکلی گاریباشویلی، نخست وزیر گرجستان درخصوص نشست با ولادیمیر پوتین، رئیس جمهوری روسیه گفت: دولت تفلیس آماده این مذاکرات است. 

 گاریباشویلی تاکید کرد: این دیدار باید نتیجه بخش باشد. 

 روابط دیپلماتیک تفلیس و مسکو در اوت سال 2008 میلادی پس از آن خدشه دار شد که روسیه آبخازیا و اوستیای جنوبی را پس از جنگی پنج روزه با گرجستان به عنوان کشورهای مستقل به رسمیت شناخت. دولت گرجستان اعلام کرد، این دو جمهوری قفقاز مناطق اشغالی هستند. 

 24 نوامبر سال 2014 میلادی پوتین و رائول خاچینبا، رهبر آبخازیا توافقنامه ای را درباره مشارکت و همکاری های استراتژیک امضا کردند. این توافقنامه ایجاد یک فضای مشترک برای دفاع و امنیت از جمله یک نیروی نظامی مشترک را که از سوی مردم و کشور اداره می شود، پیش بینی می کند. 

 گاریباشویلی در کنفرانس امنیتی مونیخ بار دیگر نسبت به توافقنامه همکاری روسیه با آبخازیا و اوستیای جنوبی ابراز نگرانی کرده و گفت که آینده این مناطق تنها با گرجستان ممکن است. 

 در سال 2014 میلادی روسیه و گرجستان بیانیه هایی را در رابطه با احتمال دیدار دوجانبه منتشر کردند. پوتین 18 دسامبر سال گذشته میلادی گفت، روسیه از دیدن نمایندگان دولت گرجستان در مسکو خوشنود می شود. 

 انتهای پیام",8
"مالزی پیوستن 300 چینی از مسیر این کشور به داعش را افشا کرد 
 به گزارش ایرنا، این خبر در حالی روز چهارشنبه فاش شد که مالزی و چین هفته گذشته از توسعه همکاری نظامی دو کشور به منظور مقابله با گروه های افراط گرا و تروریستی خبر داد. 

 'احمد زاهد حمیدی' وزیر کشور مالزی روز چهارشنبه افشا کرد که بیش از 300 تبعه چین از مسیر مالزی به تروریست های داعش پیوسته اند. 

 مالزی از مقاصد مهم گردشگری مهم چینی ها است و اتباع این کشور با سهولت ویزای مالزی دریافت می کنند و طی یک هفته گذشته نیز بحث سهولت بیشتر برای سفر اتباع چین به مالزی مطرح شده است. 

 وزیر کشور مالزی، گفت که چینی ها پیش از سفر به سوریه و عراق از مسیر مالزی به کشور سوم رفته اند. وی نامی از کشور سوم نبرد، اما به نظر می رسد این کشور ترکیه باشد. 

 وی گفت که کوالالامپور و پکن به طور جدی متعهد به مهار این تهدید امنیتی به شیوه ای جامع هستند. 

 احمد زاهد حمیدی، گفت که اگر چه مالزی و چین برای مبارزه با تروریسم از طریق اقدامات ضد تروریستی اقدام می کنند، اما این مشکل جدی است. 

 وی پس از دیدار با یک مقام چینی به خبرنگاران، گفت که روابط بین تروریست های چین و برخی تروریست ها در کشورهای دیگر از جمله منطقه جنوب شرقی آسیا برقرار است. 

 پلیس مالزی مهر ماه امسال 155 مهاجر غیرقانونی اویغور از منطقه مسلمان نشین سین کیانگ چین را در حومه شهر کوالالامپور دستگیر کرد. 

 پلیس اندونزی نیز اواخر شهریور ماه گذشته چهار تروریست اویغور چین را به اتهام همکاری با گروه تکفیری داعش در این کشور دستگیر کرد. 

 چین تاکید دارد 'جنبش ترکستان شرقی' نه تنها در داخل چین دست به اقدامات تروریستی زده و تاثیرات منفی بر امنیت ملی و ثبات اجتماعی گذاشته، بلکه با تروریست های بین المللی همکاری کرده و امنیت و ثبات منطقه و جهان را تهدید می کند. 

 'عبدالرحیم بکری' معاون وزیر دفاع مالزی اخیرا، گفت که همکاری با سایر کشورها و چین به ویژه در بخش اطلاعات برای مقابله با تروریست ها و ستیزه جویان و اطمینان از امنیت منطقه از تهدیدات تروریستی بسیار مهم است. 

 آساق**1611",8
"بارندگی در ۱۱ استان
کد خبر: ۵۷۷۰۶۸تاریخ انتشار: ۱۰ فروردين ۱۳۹۵ - ۱۱:۳۹ - 29 March 2016
پلیس راهور ناجا با اعلام بارش برف و باران در محورهای ۱۱ استان گفت: تردد در محور تکاب - شاهین دژ در آذربایجان غربی فقط با زنجیر چرخ امکان پذیر است.

به گزارش قدس آنلاین، پلیس راهور ناجا اعلام کرد: بنا بر گزارش های دریافتی، در استانهای مازندران (محور کرج - چالوس محدوده تونل کندوان تا پل زنگوله)، کردستان ( محورهای سنندج و بیجار) و آذربایجان غربی (محور تکاب - شاهین دژ) شاهد بارش برف هستیم که در محور تکاب و شاهین دژ، تردد فقط با زنجیر چرخ امکان پذیر است.

همچنین محورهای تهران، البرز، قزوین، گلستان، گیلان، مازندران، مرکزی (اکثر محورها) و فارس(محورهای نورآباد- قائمیه، شیراز- کازرون)، کردستان (محور مریوان)، آذربایجان غربی (محور سردشت)، اصفهان (محور داران - الیگودرز) بارانی است.

بنا بر گزارشهای رسیده، سایر محورهای مواصلاتی کشور از جوی آرام و ترافیکی روان برخوردار هستند.",1
"فقه حنفی و عقیده ماتریدی دین دولتی در قزاقستان شد 
 به گزارش خبرنگار دفتر منطقه ای فارس در بیشکک ، در اولین انجمن امامان جماعت مساجد قزاقستان که امروز در شهر آستانه برگزار شد، فقه حنفی و عقیده ماتریدی به عنوان عرصه رسمی اداره امور مسلمانان این کشور تأیید گردید. 
 در این انجمن حدود 500 نفر از امامان جماعت مساجد از سراسر قزاقستان، اعضای شورای علمای اداره روحانیت مسلمانان کشور، اندیشمندان مطرح اسلامی، مدیران سازمان های اسلامی خارجی، برخی نمایندگان سنا و نمایندگان مجلس مردم قزاقستان و شخصیت های شناخته شده اجتماعی و مذهبی حضور داشتند. 

 نورسلطان نظربایف رئیس جمهور قزاقستان در پیام خود به این همایش که توسط بغلان مایلوبایف معاون نهاد ریاست جمهوری قرائت شد، ابراز امیدواری کرد که این انجمن بتواند انگیزه ای برای تجدید حیات معنوی دولت ایجاد کرده و نقش امامان جماعت را در حل مشکلات روز حوزه مذهبی کشور، تقویت بخشد. 

 رئیس جمهور قزاقستان همچنین از امامان جماعت این کشور خواست که سهم خود را در تقویت ثبات مذهبی و حمایت از نسل جوان در برابر نفوذ جریانات شبه مذهبی مخرب، ایفا کنند. 
 در نتیجه این نشست، تدوین فقه حنفی و عقیده ماتریدی به عنوان عرصه دینی رسمی در اداره روحانیت مسلمانان قزاقستان، مورد تأیید قرار گرفت. 

 در این انجمن همچنین تصریح شد: مردم قزاقستان قرن هاست که پایبند مکاتب اهل سنت بوده و تأیید مذهب حنفی و عقیده ماتریدی به عنوان عرصه رسمی دینی در کشور، گامی ضروری، مهم و استراتژیک برای تحکیم اسلام سنتی و جلوگیری از تلاش های حیله گرانه متعدد از سوی سلفی ها و دیگر گرایش های مخرب در قزاقستان است. 

 در این انجمن همچنین اسنادی تدوین شد که در آن باورهای اساسی دینی مسلمانان قزاقستان، دانش لازم در امور دینی و نگرش نسبت به جامعه سکولار، قوانین دولت و استقرار نظم در جامعه، کسب آموزش، کمک های پزشکی، دفاع از میهن، محیط زیست، نیروی کار، احترام به ارزش های خانواده و تکریم سنت ها و ویژگی های مردمی که در این کشور بسر می برند، مشخص شده است. 

 انتهای پیام/",8
"منع تجمع و اعتراض در بنگلادش 
 رسانه های محلی بنگلادش گزارش دادند، پلیس داکا در آستانه تظاهرات سالگرد انتخابات برگزاری هرگونه تجمع را غیرقانونی اعلام و شماری از فعالان اپوزیسیون را در سراسر کشور بازداشت کرده است.به گزارش خبرگزاری آسوشیتدپرس، تدابیر امنیتی شدید در پایتخت بنگلادش در آستانه سالگرد انتخابات پارلمانی اتخاذ شده است؛ در جریان انتخابات سال گذشته ائتلاف اصلی اپوزیسیون بنگلادش آن را بایکوت کرد. پلیس بنگلادش دفتر نخست وزیر سابق و رئیس کنونی حزب ملی گرای این کشور را محاصره کرد. محاصره دفتر خالد ضیا در داکا با اعتراضات گسترده ای رو به رو شد و پلیس اعلام کرد، این اقدامات را با هدف افزایش تدابیر امنیتی انجام داده است. خالده ضیا یکی از رقبای اصلی شیخه حسینه، نخست وزیر بنگلادش است که سال گذشته برای دومین بار به قدرت رسید. روز یکشنبه پلیس با حامیان اپوزیسیون در بخش های مختلف بنگلادش درگیر شد و در جریان آن ده ها تن از فعالان زخمی شدند. با این حال پلیس در این رابطه اظهارنظری نکرده است.فعالان اپوزیسیون روز یکشنبه در داکا به یک اتوبوس حمله کرده و چندین خودروی دیگر را تخریب کردند.",8
"جلسه پادشاه عربستان و امیر قطر درباره داعش 
 به گزارش ایرنا به نقل از خبرگزاری فرانسه از ریاض ، شیخ تمیم بن حمد آل ثانی امیر قطر از پایتخت عربستان دیدن کرد و پیش از این شاهزاده محمد بن زاید آل نهیان ولیعهد ابوظبی و شیخ صباح الاحمد الصباح امیر کویت به دیدارهای مشابهی دست زده اند. 

 رسانه های سعودی گزارش دادند که امیر قطر و پادشاه سعودی تقویت روابط و همچنین تحولات بین المللی را مورد بحث و بررسی قرار داده اند. 

 انور عشقی ربیس مرکز مطالعات استراتژیک و حقوقی مستقر در جده گفت : این دیدارها ادامه تلاش هایی است که در دوران ملک عبدالله پادشاه قبلی عربستان که ماه گذشته در گذشت شروع شد تا در بحبوحه تهدید فزاینده داعش بین مصر و قطر مصالحه ایجاد کند. 

 وی گفت :به اعتقاد من ، آنها سعی دارند قطر و مصر را به سمت مذاکره با یکدیگر سوق دهند. 

 عربستان سعودی ، امارات متحده عربی و کویت حامیان مالی اصلی دولت عبدالفتاح سیسی رییس جمهوری مصر هستند و قول یک کمک حدود 12 میلیارد دلاری به آن را از زمان به قدرت رسیدن داده اند. 

 روابط مصر و قطر پس از خلع محمد مرسی نخستین رییس جمهوری منتخب اسلام گرای مصر از قدرت در سال 2013 و سخت گیری در مورد جنبش اخوان المسلمین تحت حمایت دوحه تیره شد. 

 این امر باعث بروز بحران بین قطر و همسایگان عربش در خلیج فارس یعنی بحرین ، عربستان سعودی و امارات متحده عربی شده ولی این سه کشور بعدا نمایندگانشان را در دوحه ابقا کردند. 

 ظهور داعش در لیبی در مرز غربی مصر نگرانی های موجود را پس از تسخیر بخشهایی از عراق و سوریه توسط این گروه در سال گذشته تشدید کرده است. 

 عشقی گفت : خلیج فارس می خواهد مصر را شریک و متحد خود علیه تروریست های منطقه کند. 

 مصر روز دوشنبه به تلافی سربریده شدن 21 مسیحی قبطی توسط گروه داعش مواضع این گروه در لیبی را مورد حمله هوایی قرار داد. 

 اخبار بین الملل - ایرنا",8
"تهدید به بمب گذاری بخشی از فرودگاه استکهلم سوئد را تعطیل کرد 
 به گزارش خبرگزاری فرانسه، 'لارس بیستروم' سخنگوی پلیس سوئد دراین باره گفت: تهدید به بمبگذاری وجود داشت و ما تدابیر لازم را اتخاذ کردیم. 

 این مقام پلیس سوئد جزییات بیشتری را از این موضوع اعلام نکرد. 

 بیستروم افزود: این نخستین بار نیست که ما با چنین تهدیدی روبه رو هستیم اما تمامی تدابیر لازم اتخاذ می شود. 

 یک سخنگوی فرودگاه استکهلم اعلام کرد که به دنبال تهدید به بمبگذاری در این فرودگاه تمامی پروازها با تاخیر انجام می شود. 

 به دنبال این تهدید به بمبگذاری درهای بخش هایی از این فرودگاه بسته شد. 

 همچنین گزارش شده است که به دنبال مطرح شدن این تهدید بمبگذاری پلیس یک هواپیما را که قصد عزیمت به شهر کپنهاگ را داشت، تخلیه کرد. 

 همچنین گزارش تایید نشده ای حاکی از دستگیری یک فرد مظنون به دلیل این تهدید بمبگذاری است. 

 رسانام**9234**1010",8
"آسوشیتدپرس مدعی شد: اوباما در حال بررسی گزینه های مقابله با نتانیاهو در واشنگتن است 
 به گزارش گروه بین الملل خبرگزاری فارس ، خبرگزاری آسوشیتدپرس روز جمعه در گزارشی مدعی شد که باراک اوباما رئیس جمهور آمریکا در حال بررسی گزینه هایی است که بتواند سفر برنامه ریزی شده برای بنیامین نتانیاهو نخست وزیر رژیم صهیونیستی به واشنگتن را تضعیف کرده و از اثرگذاری اظهارات وی در کنگره بکاهد. 

 انتهای پیام/ق",8
"روسیه واحتمال دخالت نظامی در رومانی 
 به گزارش ایرنا ازپایگاه های اینترنتی بالکان، اولگ مالگینف به این شبکه تلویزیونی همچنین این مساله را که روسیه مایل است نفوذ نظامی خود را در دهانه روخانه دانوب در منطقه بالکان تحمیل کند، تکذیب کرد. 

 سفیر روسیه دربخارست نیز به مساله جمهوری مولداوی وروابط این کشور با همسایگان خود اشاره کرد وگفت که باید به این کشور اجازه داده شود تا خود مشکلات داخلی اش را حل وفصل کند ونسبت به تنظیم روابط با روسیه، رومانی، اوکراین واتحادیه اروپا تصمیم بگیرد. 

 مالگینف همچنین درمصاحبه با شبکه تلویزیونی دی جی 24 بخارست دررابطه با بحران اوکراین گفت که کشورش با کی یف جنگ نخواهد کرد ومسکو به امکان درگیری با دیگر کشورها فکر نمی کند. 

 وی ضمن تکذیب حضور سربازان روسی دراوکراین گفت: ممکن است که برخی از اتباع روسیه دردرگیری ها مشارکت داشته باشند. 

 وی خاطر نشان ساخت که اگرغرب، اوکراین را مسلح کند قرارداد صلح مینسک فورا از بین خواهد رفت. 

 به گفته وی، برای مردم اوکراین، کی یف، دونتسک ولوگانسک چگونگی مذاکرات برای همزیستی در کنار هم بعد از خاتمه جنگ مهم است، هر چند که چنین اقدامی برای اینکه خون ریخته شده است امری آسان نخواهد بود. 

 وی با اشاره به اینکه غرب و روسیه نباید اقدامی را برکشوری تحمیل کنند، تاکید کرد که کشورش مایل نیست درگیری منجمد شده ای در اوکراین مانند گرجستان، ترانس نیستری وناگورنو قره باغ داشته باشد وکسانی که این طور فکر می کنند هنوز درفضای جنگ سرد بسر می برند و به روسیه به عنوان تنها منبع شرارت در جهان نگاه می کنند. 

 درروزنامه های چاپ رومانی اشاره شده است که ولادیمیر افسییف رییس مرکز سیاسی ومطالعات نظامی روسیه درمصاحبه اخیر با خبرنگار شبکه تلویزیونی TVR درمسکو گفته بود که اگر رومانی که عضو ناتو است دردرگیری بین ناتو وروسیه کشانده شود، نیروهای نظامی روسیه مجبور خواهند شد تا برخی ازاهداف نظامی درخاک رومانی را خنثی کنند. 

 رومانی پس ازسقوط رژیم کمونیستی به طرف غرب رو آورده است وبه عضویت پیمان آتلانتیک شمالی (ناتو) واتحادیه اروپا در آمده است. 

 رومانی با شروع بحران دراوکراین همراه با بلغارستان دردریای سیاه چندین مانور مشترک نظامی با نیروهای آمریکایی انجام داده است. 

 اروپام**1**436**1859",8
"رهبر اپوزیسیون مالزی به 5 سال حبس محکوم شد 
 دادگاه عالی مالزی امروز-سه شنبه- رهبر حزب اپوزیسیون این کشور را به پنج سال حبس محکوم کرد. 

 به گزارش ایلنا به نقل از رویترز، مقام های قضایی دادگاه عالی مالزی امروز انور ابراهیم رهبر حزب اپوزیسیون این کشور را به پنج سال حبس محکوم کردند. 

 ابراهیم گفت: برای سومین بار به زندان می روم اما اطمینان دارم که با غرور و افتخار از زندان بیرون می آیم. 

 وی افزود: اطمینان دارم که بی گناه هستم، و این که محکومیت من تنها یک توطئه سیاسی برای پایان دادن به دوران سیاسی من است. 

 دولت مالزی پس از صدور حکم زندان رهبر اپوزیسیون این کشور، بیانیه ای صادر کرد. 

 در بخشی از بیانیه دولت مالزی آمده است: سیستم قضایی مالزی مستقل است و بسیاری از مقام های ارشد دولتی نیز در دادگاه مستقل این کشور محکوم شده اند. 

 صد ها نفر از هواداران ابراهیم بیرون از ساختمان دادگاه قضایی کوالالامپور پایتخت مالزی با در دست گرفتن پرچم و سر دادن شعار، اعتراض خود را علیه حکم صادر شده درباره رهبر اپوزیسیون این کشور اعلام کردند. 

 پایان پیام",8
"کورکر: کنگره طرح تحریم های ایران را ادامه می دهد/جلسه استماع سنا برای تحریم ایران 30 دی برگزار می شود 
 به گزارش گروه بین الملل خبرگزاری فارس ، باب کورکر رئیس کمیته روابط خارجی سنا آمریکا در مصاحبه روز چهارشنبه (دیروز) خود با خبرگزاری رویترز، تصریح کرد که نمایندگان جمهوری خواه و دموکرات کنگره آمریکا همچنان طرح خود برای تحمیل تحریم های بیشتر علیه ایران را ادامه خواهند داد. 

 وی در حالی چنین اظهاراتی را مطرح کرده است که کاخ سفید هشدار داده است که تحریم های جدید علیه ایران در شرایطی که مذاکرات برای رسیدن به راه حل جامع هسته ای ادامه دارد، می تواند به خارج شدن مذاکرات از مسیر اصلی منجر شود. 

 کورکر تصریح کرد قانونگذارانی که می گویند نگرانند مذاکره کنندگان هسته ای دولت باراک اوباما رئیس جمهور آمریکا در قبال تهران موضع محکمی اتخاذ نکنند نیز در حال آماده کردن لایحه ای هستند که طبق آن هرگونه توافق احتمالی هسته ای با تهران می بایست به تأیید کنگره درآید. 

 این سناتور جمهوری خواه ایالت تنسی آمریکا ادامه داد: تلاش های مداومی وجود دارد تا کنگره بتواند راهی را برای ایفای نقش در خصوص هرگونه توافق نهایی (با ایران) بیابد. 

 از طرف دیگر، مارک کرک سناتور جمهوری خواه و سناتور راب منندز در حال نهایی کردن لایحه ای برای تحمیل تحریم های شدیدتر علیه ایران در صورت عدم توافق نهایی ایران و 1+5 (آمریکا، انگلیس، فرانسه، روسیه، چین، بعلاوه آلمان) تا پایان 30 ژوئن سال 2015، می باشند. 

 کورکر که یکی از اعضای کمیته بانکداری سنا نیز می باشد ادامه داد، کمیته بانکداری سنا قرار است روز سه شنبه هفته آینده (30 دی ماه) یک جلسه استماع درباره تحریم های ایران برگزار کند. 

 کرک و منندز در دسامبر سال 2013، لایحه تحریم ها علیه ایران را ارائه کردند اما این لایحه به دلیل مخالفت دموکرات ها و کاخ سفید در سنا به رأی گذاشته نشد. 

 علیرغم آنکه جمهوری خواهان در حال حاضر با 54 کرسی اکثریت سنا را برعهده دارند و دموکرات ها تنها 46 کرسی در سنا در اختیار دارند، کورکر اعلام کرده است که مطمئن نیست بتواند 67 رأی کافی در سنا برای غلبه بر حکم وتو احتمالی لایحه تحریم ها توسط اوباما را به دست آورد. 

 اظهارات کورکر در حالی مطرح شده است که باراک اوباما رئیس جمهور آمریکا که روز سه شنبه (23/10) میزبان سران کنگره جدید این کشور بود، بار دیگر تصریح کرد که تصویب تحریم های تازه علیه ایران، نه تنها مذاکرات هسته ای با این کشور را به شکست می کشاند، بلکه موجب می شود تا آمریکا منزوی شود. 

 دور تازه مذاکرات هسته ای ایران و گروه موسوم به 1+5 در حالی از روز 28 دی (18 ژانویه) در شهر ژنو سوئیس برگزار می شود که بر اساس توافق موقتی که سال گذشته در همین شهر به دست آمد، قرار بود طرفین نهایتا ظرف یکسال، یعنی تا سوم آذر 93 (24 نوامبر 2014)، به توافق نهایی دست یابند. با این حال، پابرجا بودن اختلافات موجب شد تا مهلت این مذاکرات، دو بار تمدید شود. ضرب الاجل جدید مذاکرات هسته ای، 9 تیر ماه 94 (30 ژوئن 2015) اعلام شده است. 

 انتهای پیام/م",8
"الجزایر به دنبال احیای سازمان کشورهای آفریقایی صادر کننده نفت 
 العرب می نویسد: از زمان سقوط آزاد قیمت نفود و به وجود آمدن اختلاف های شدید میان اعضای سازمان کشورهای صادر کننده نفت (اوپک) برخی کارشناسان طرح هایی جایگزین برای حمایت از کشورهای صادرکننده نفت ارائه دادند. 

 این پایگاه خبری می افزاید: الجزایر با استفاده از فرصت نشست بیست و ششم شورای اجرایی اتحادیه آفریقا در ˈآدیس آباباˈ سعی کرد تا روحی تازه در کالبد کشورهای صادرکننده نفت آفریقایی بدمد و البته این تلاش ها منجر به برگزاری نشست وزرای خارجه کشورهای آفریقایی طی هفته گذشته شد تا اوضاع کنونی بازارهای نفت و افق های آینده آن را بررسی کنند. 

 منابع آگاه تصریح کردند که کشورهای اثرگذار در این اتحادیه یعنی الجزایر، آنگولا، نیجریه و آفریقای جنوبی سعی می کنند همه کشورهای آفریقایی را متحد کنند تا موضع گیری واحدی در این خصوص داشته باشند و به همین منظور در حال حاضر بحث و گفت و گوهایی در سطحی محدود برای آغاز به کار هیئتی که وظیفه دفاع از منافع کشورهای آفریقایی تولید کننده نفت را بر عهده بگیرد، در جریان است. 

 اخیرا ˈعبدالعزیز بوتفلیقهˈ رییس جمهوری الجزایر از طریق ˈعبدالمالک سلالˈ نخست وزیر این کشور پیامی به رهبران کشورهای آفریقایی تولید کننده نفت طی نشست آدیس آبابا فرستاد و در آن از آن ها خواست تا مسئله کاهش قیمت نفت و راه های مقابله با آن را به منظور جلوگیری از آسیب دیدن اقتصاد کشورهایشان بررسی کنند و این پیام نشان می دهد که الجزایر رهبری جریانی آفریقایی را بر عهده گرفته است و این جریان می خواهد به موازات اوپک اعمال نفوذ کند. 

 این منابع خاطر نشان کردند که بعید نیست کشورهای دیگری مانند ونزوئلا و ایران نیز به آن بپیوندند. 

 وزاری خارجه کشورهای تولید کننده نفت آفریقایی, طی نشست خود در پایتخت اتیوپی تاکید کردند که بازارهای نفتی باید ثبات داشته باشد تا قیمت مناسب برای تولید کنندگان تضمین شود و از سوی دیگر مصرف کنندگان با قیمتی منصفانه بتوانند نفت خریداری کنند. 

 روابط الجزایر و عربستان از چند هفته پیش به دلیل سیاست های متفاوت دو کشور در خصوص ساز وکارهای مقابله با کاهش قیمت نفت شاهد نوعی سستی بی سابقه بوده, هر چند که این مسئله رسما اعلام نشده است. 

 چندی پیش ˈعمار السعدانیˈ دبیر کل جبهه مردمی (حزب حاکم الجزایر) گفت: ریاض با قیمت ها و روزی مردم الجزایر بازی می کند و آمریکا و کشورهای خلیجی(فارس)، الجزایر را هدف قرار داده اند. 

 این سخنان السعدانی نشان دهنده عمق بحران سیاسی موجود میان ریاض و الجزیره است. 

 خاورم **2041**1275",8
"شیخ قبلان: تروریست ها دشمن تمام مردم لبنان هستند 
 به گزارش سرویس بین الملل خبرگزاری حوزه ، شیخ عبدالامیر قبلان، نایب رییس مجلس اعلای شیعی لبنان در در مقرّ این مجلس در بیروت، حمله اخیر تروریست ها به ارتش لبنان در راس بعلبک را محکوم کرد و آن را حمله به تمام مردم لبنان دانست و خواستار دفاع از لبنان و حمایت از ارتش و مقاومت در برابر تروریست ها شد. 

 وی گفت: هدف تروریست ها از بین بردن وحدت و ثبات لبنان به وسیله حمله به مقاومت و ارتش می باشد. ایشان تاکید کرد که تروریست ها دشمن تمام مردم لبنان هستند. 

 نایب رییس مجلس اعلای شیعی لبنان، اقدام مجله فرانسوی در نشر تصاویر توهین آمیز نسبت به پیامبر اکرم(ص) را محکوم کرد و گفت: چنین اقداماتی به بهانه آزادی بیان جایز نیست چون توهین به مقدسات دیگران است. 

 وی از سوی دیگر وفات ملک عبدالله بن عبدالعزیز را به ملک سلمان بن عبدالعزیز و مقرن بن عبدالعزیز ولی عهد و ملت عربستان تسلیت گفت.",8
"درهای دمشق به روی مدعیان راه حل سیاسی باز است/تکیه محکم ملت سوریه به رهبری و ارتش 
 به گزارش خبرنگار خبرگزاری فارس در دمشق، با ورود هیئت مخالفان سوریه و هیاتی بلندپایه از دولت دمشق از روز دوشنبه به روسیه، نشست سه روزه مسکو آغاز شده تا شاید روزنه امیدی برای حل خونین ترین بحران خاورمیانه در سال های اخیر، باز شود. 

 نشست مسکو برای فراهم کردن زمینه گفت وگوی فراگیر میان همه گروه های درگیر در سوریه است و همه گروه های شرکت کننده در آن بر ضرورت تحقق صلح و مبارزه با تروریسم در سوریه متفق هستند. 

 جمال رابعه نماینده مجلس الشعب سوریه در گفت وگو با خبرنگار خبرگزاری فارس در دمشق در این باره تاکید کرد: نشست مسکو نتیجه تأکید دولت سوریه از زمان آغاز بحران این کشور بر راه حل سیاسی بر اساس گفت وگوی سوری-سوری است. 

 وی افزود: نظام بشار اسد بر اساس ایمان به حاکمیت ملی و تصمیم گیری مستقل و آزاد سوریه، همه طرح هایی را که پیش از این مخالفان به نیابت از دشمنان سوریه ارائه داده بودند رد کرد و هم اینک در کنفرانس مسکو دمشق بر تکمیل گفت وگوها در داخل سوریه پافشاری می کند تا دستیابی به توافق بر سر مسائل مهم و از جمله مبارزه با تروریسم در دمشق نهایی شود. 

 تداوم حملات تروریستی نشانه مخالفت رژیم های منطقه ای با پیدا شدن راه حل سیاسی 

 نماینده پارلمانی سوریه با اشاره به اینکه گروه های تروریستی در سوریه بر اساس نقشه رژیم های منطقه گرفته تا سرویس اطلاعات آمریکا با ارتش سوریه جنگ می کنند، گفت: دمشق مطمئن است که مخالفان هیچ وزنه ای در صحنه نبرد ندارند که گفت وگوهای مسکو درباره آن بخواهد بر روند عملیات نظامی در سوریه تاثیرگذار باشد. 

 رابعه افزود: آنچه که دیروز در دمشق روی داد و مناطقی مسکونی هدف حمله موشکی شبه نظامیان مسلح قرار گرفت نشان می دهد که کشورهای حامی تروریسم در سوریه با حل بحران سوریه مخالف هستند و در هر حال بر عملی شدن توطئه هایشان علیه سوریه پافشاری می کنند و اگر مخالفان در صحنه نبرد وزنه و قدرتی داشتند بر این گروه های شبه نظامی برای توقف حملات علیه غیرنظامیان اعمال فشار می کردند. 

 نماینده پارلمان سوریه تاکید کرد: نظام سوریه با وجود اینکه می داند آنهایی که خود را معارض می نامند هیچ وزنه نظامی در سوریه ندارند که به جنگ و بحران پایان بدهد به مسکو رفت تا حقایق فاش شده و دروغ کسانی که خود را ملی گرا می دانند رسوا شود. 

 رابعه تصریح کرد: اگر مخالفان واقعی وجود دارند به دمشق بیایند تا درباره آنچه می خواهند گفت وگو کنیم، راه حل در سوریه است و کسانی که ادعا می کنند به دنبال راه حل بحران سوریه هستند می گوییم که درهای دمشق به روی آنها باز است. 

 نماینده مجلس سوریه در پایان سخنان خود تاکید کرد: ملت سوریه با تکیه محکم به رهبری و دیدگاه آن به دستاوردهای بیش تر ارتش سوریه در مبارزه با تروریسم تا بازگشت امنیت به سراسر این کشور چشم دوخته است. 

 انتهای پیام/",8
"آغاز بارش باران و برف از جمعه در آذربایجان غربی 
 مهدی صابری امروز در گفت وگو با خبرنگار فارس در ارومیه از آغاز بارش باران و برف از جمعه در آذربایجان غربی خبر داد و اظهار داشت: این وضعیت تا دوشنبه هفته آینده تداوم یافته و از روز سه شنبه هوای اتان صاف خواهد شد. 

 وی بابیان اینکه روز جمعه هوای استان صاف تا قسمتی ابری همراه با مه صبحگاهی خواهد بود، تصریح کرد: این وضعیت تا روز دوشنبه در استان تداوم می یابد. 

 صابری از کاهش نسبی دمای هوا در استان با آغاز بارش ها خبر داد و تصریح کرد: براساس نقشه های پیش یابی هواشناسی از اواسط هفته آینده شاهد ورود سامانه بارشی به استان خواهیم بود که در این خصوص لازم است رانندگان نسبت به داشتن زنجیرچرخ برای تردد در محورها استان اقدام کنند. 

 انتهای پیام/61001",1
"افزایش تدابیر امنیتی در مکانهای عمومی تایلند 
 به گزارش خبرگزاری مهر، ایندیا اکسپرس از افزایش تدابیر امنیتی در مکان های عمومی از سوی خونتای تایلند در پی انفجار دو بمب دست ساز در نزدیکی یک مرکز تجاری در بانکوک و زخمی شدن دو نفر خبر داد. 

 معاون نخست وزیر تایلند با اشاره به افزایش تدابیر امنیتی در سراسر این کشور گفت باید افرادی را که مسئول این انفجارها بوده، شناسایی کنیم و ارتباط آنها را با گروههای سیاسی درک کنیم. 

 در همین رابطه وزیر کشور تایلند اعلام کرد که انفجارها با هدف کشتار فرد خاصی نبوده است بلکه تنها با هدف ایجاد ناامنی در کشور انجام شده است.",8
"اتاق فکر ناتوی فرهنگی چگونه عمل می کند؟ 
 به گزارش گروه وبگردی باشگاه خبرنگاران، این اتاق فکر که مرکز عالی ارتباطات استراتژیک ناتو NATO Strategic Communications Centre of Excellence نام دارد در شهر ریگا پایتخت کشور لتونی واقع شده و طی یک فرآیند چندماهه در سال 2014 تاسیس شد. 
 گروه جنگ نرم مشرق- رهبر معظم انقلاب 8 سال پیش نسبت به اغراض پنهان تشکیل ناتوی فرهنگی از سوی کشورهای غربی هشدار دادند. 

 ایشان 18 آبان 1385 در دیدار با دانشگاهیان سمنان فرمودند: گزارشی از تشکیلِ ناتوی فرهنگی را خواندم. یعنی در مقابل پیمان ناتو که آمریکایی ها در اروپا به عنوان مقابله با شوروی سابق یک مجموعه مقتدر نظامی به وجود آوردند؛ اما برای سرکوب هر صدای معارض با خودشان در منطقه خاورمیانه و آسیا و غیره از آن استفاده می کردند، حالا یک ناتوی فرهنگی هم به وجود آورده اند. این، بسیار چیز خطرناکی است. البته حالا هم نیست؛ سال هاست که این اتفاق افتاده است. مجموعه زنجیره به هم پیوسته رسانه های گوناگون - که حالا اینترنت هم داخلش شده است و ماهواره ها و تلویزیون ها و رادیوها - در جهت مشخصی حرکت می کنند تا سررشته تحولات جوامع را به عهده بگیرند؛ حالا که دیگر خیلی هم آسان و روراست شده است. 

 گرچه در این سال ها نهادهای مسئول بعضا به هشدارهای رهبر معظم انقلاب اسلامی درباره ناتوی فرهنگی توجه نکردند، اما کشورهای غربی با قدرت این ابزار جدید استعماری خود را پیش بردند. 

 در همان دیدار در سال 1385 رهبر انقلاب هشدار دادند که هدف از تشکیل ناتوی فرهنگی، تلاش برای تغییر حکومت ها به دلخواه غربی ها است؛ یعنی همان هدفی که 3 سال بعد دشمنان انقلاب به مدد فتنه گران داخلی تلاش کردند در ایران اجرا کنند اما با رهنمودهای رهبری و بصیرت مردم، ناکام ماندند. ایشان در آن جلسه فرمودند: در گرجستان که یک تحول سیاسی اتفاق افتاد و جابه جایی قدرت انجام گرفت، یک سرمایه دار آمریکایی و صهیونیست یهودی - البته اسمش معروف است، من نمی خواهم اسمش را بیاورم - اعلام کرد که من ده میلیون دلار در کشور گرجستان خرج کردم و تحول سیاسی ایجاد کردم؛ خیلی راحت. ده میلیون دلار خرج می کنند، یک حکومت را کنار می گذارند، یک حکومت دیگر را سرِ کار می آورند! این ها باید روی مردم اثر بگذارند؛ باید اجتماعات درست کنند. در اوکراین هم همین کار را کردند؛ در جاهای دیگر هم همین کار را کردند. 

 * معرفی یکی از مراکز تهاجم فرهنگی ناتو 

 به همین منظور در این گزارش، به معرفی یکی از مراکز فکر سازمان پیمان آتلانتیک شمالی (ناتو) در عرصه فرهنگ و رسانه پرداخته ایم که اخیرا راه اندازی شده است. 

 این اتاق فکر که مرکز عالی ارتباطات استراتژیک ناتو NATO Strategic Communications Centre of Excellence نام دارد در شهر ریگا پایتخت کشور لتونی واقع شده و طی یک فرآیند چندماهه در سال 2014 تاسیس شد. 

 مرکز عالی ارتباطات استراتژیک ناتو در ژانویه 2014 کار خود را به طور غیررسمی آغاز کرد و چندماه بعد در جولای سال جاری میلادی 7 کشور عضو این مرکز (شامل آلمان، ایتالیا، استونی، لتونی، لیتوانی، لهستان و انگلستان) تفاهم نامه تاسیس رسمی این مرکز را امضا کردند و سرانجام در سپتامبر سال جاری میلادی در نشست سران ناتو در ولز، این مرکز رسما به عنوان یکی از زیرمجموعه های ناتو در عرصه ارتباطات استراتژیک به ثبت رسید. 

 مرکز عالی ارتباطات استراتژیک ناتو بیستمین سازمان زیرمجموعه ناتو است که تحت نام مراکز عالی ناتو شناخته می شوند و هدف از تشکیل آنها تشریک مساعی میان اعضای ناتو در عرصه های مختلف مورد هدف آن است. 

 هدف اصلی مرکز عالی ارتباطات استراتژیک ناتو، تقویت توانمندی های ارتباطات استراتژیک میان کشورهای عضو ناتو عنوان شده است. این مرکز وظیفه دارد برنامه هایی در جهت پیشبرد و هماهنگی دکترین ارتباطات استراتژیک تدوین کند، تحقیقات و تجارب علمی مقتضی را برای یافتن راهکارهای حل چالش های موجود انجام دهد، درس ها و تجارب ارتباطات استراتژیک به کار رفته در عملیات ها را استخراج کند و اقدامات آموزشی و قابلیت انجام عملیات با مشارکت اعضای ناتو را توسعه دهد. 

 اگر بخواهیم ماموریت سازمانی مرکز عالی ارتباطات استراتژیک ناتو را طبق ادبیات سیاسی کشورمان توصیف کنیم، می توان گفت این مرکز وظیفه دارد برای عملیات ها، ماموریت ها، اهداف و نقش های سیاسی و نظامی جدید ناتو، بسته فرهنگی-رسانه ای دقیق، به موقع، کاربردی و پاسخگو تدوین کند. 

 قرار است مرکز عالی ارتباطات استراتژیک ناتو به عنوان محور ( hub ) گفتمانی و کاربردی ناتو در عرصه های ارتباطات استراتژیک شامل دیپلماسی عمومی، مسائل عمومی، مسائل عمومی نظامی، عملیات های اطلاعاتی ( Information ) و روان شناختی فعالیت کند. 

 مرکز عالی ارتباطات استراتژیک ناتو از متخصصان رشته های گوناگون بهره خواهد برد تا بتواند از برنامه ریزی سیاسی ناتو و عملیات های اجرایی آن در سطوح راهبردی و تاکتیکی، پشتیبانی کند. بر این اساس، این مرکز از شبکه های مجازی استفاده خواهد کرد تا از ظرفیت ارتباطاتی ملی موجود و مورد هدف، بهره ببرد. یکی دیگر از وظایف این مرکز، کمک به توسعه دفاع هوشمندانه در میان اعضای ناتو است. 

 * چرا ناتو به فکر تاسیس مرکز ارتباطات استراتژیک افتاده است؟ 

 ریشه تشکیل مرکز عالی ارتباطات استراتژیک ناتو، ظهور ابزارهای جدید ارتباطی در دنیای کنونی است که اقناع افکار عمومی ملت های عضو ناتو و ملت های سایر کشورهای جهان را پیچیده تر کرده است. 

 مرکز عالی ارتباطات استراتژیک ناتو در سایت خود نوشته است: انقلاب فناوری اطلاعات، ابزارهای اطلاعاتی در دسترس مردم را متنوع کرده است. دسترسی مردم به اینترنت وایرلس، شبکه های اجتماعی تا گوشی های هوشمند سبب شده کار ارتباط با مخاطب، پیچیده تر از گذشته شود خصوصا آن که هم اکنون مخاطبان، دیگر صرفا دریافت کننده اطلاعات نیستند، بلکه به مدد ابزارهای ارتباطی، به عضو فعال عنصر اطلاعات تبدیل شده اند. 

 دلیل دیگر این است که با افزایش تعداد کشورهایی که در عملیات های ائتلافی ناتو شرکت می کنند، رسیدن فوری به یک کمپین اطلاعاتی-رسانه ای منسجم میان اعضای ائتلاف، دشوارتر از گذشته شده است. در شرایط فعلی، ناتو برای پیشبرد اهداف خود از افغانستان تا لیبی با شرایط رقابتی سختی در فضای رسانه ای مواجه است. 

 مرکز عالی ارتباطات استراتژیک ناتو تصریح کرده که هم اکنون تمامی ابعاد فعالیت ها و عملیات های نظامی و غیرنظامی ناتو، دارای مؤلفه حیاتی ارتباطاتی-رسانه ای هستند. 

 ساختار مرکز عالی ارتباطات استراتژیک ناتو",8
"دستگیری یک مظنون تروریست در کانادا 
 به گزارش واحد مرکزی خبر، نام این مظنون سلیمان محمد است که 21 سال دارد. بازجویی از وی در ارتباط با همکاری احتمالی با دو برادری صورت می گیرد که روز جمعه در اتاوا دستگیر شدند. این سه نفر به علت اتهامات تروریستی تحت پیگیرد بودند.",8
"معترضان در بلغارستان علیه طرح ایجاد پایگاه ناتو تظاهرات کردند 
 معترضان بلغاری با برگزاری تظاهراتی طرح دولت که به سازمان پیمان آتلانتیک شمالی (ناتو) اجازه می دهد پایگاه فرماندهی نظامی در خاک این کشور تاسیس کند را محکوم کردند. 

 تظاهر کنندگان که پلاکاردهایی با مضامین ضد اتحادیه اروپا و ناتو در دست داشتند روز یکشنبه در مقابل ساختمان ریاست جمهوری در شهر صوفیه، پایتخت بلغارستان تجمع کردند و سپس به سوی ساختمان پارلمان به راهپیمایی کردند. 

 بر روی یکی از پلاکاردها نوشته شده بود: 25 سال دموکراسی امریکایی - دزدی، فساد، نابودی کشور . 

 تظاهرکنندگان همچنین استعفای روزن پلونلیف، رئیس جمهور بلغارستان را خواستار شدند. 

 ینس استولتنبرگ، دبیر کل ناتو در اوایل فوریه اعلام کرد که ناتو واحدهای فرماندهی و کنترل را در شش کشور اروپای شرقی از جمله بلغارستان ایجاد می کند. 

 در پی بحران اوکراین، این بلوک نظامی غربی از سال گذشته حضور خود را در شرق اروپا افزایش داده و چندین رزمایش در این منطقه برگزار کرده است. 

 گفته می شود نیروهای ناتو در سال 2014 حدود 200 تمرین نظامی برگزار کرده اند. دبیر کل ناتو نیز متعهد شده است که برگزاری این مانورها همچنان ادامه یابد. 

 روسیه بارها تمرینات نظامی ناتو و همچنین ایجاد پایگاه های این سازمان در نزدیکی مرزهای خود را محکوم کرده است. 

 ع م / د ب",8
"اوباما : باید به کوبا فشار بیاوریم 
 رئیس جمهور آمریکا در دیدار با همتای مکزیکی خود بر لزوم فشار بر کوبا تاکید کرد. 

 به گزارش وزارت دفاع آمریکا؛ رئیس جمهور آمریکا در دیدار با همتای مکزیکی خود بر لزوم فشار بر کوبا تاکید کرد. 

 رئیس جمهور آمریکا در دیدار همتای مکزیکی خود ، پنا نیتو درکاخ سفید خواهان فشار آمریکا و مکزیک بر کوبا برای تغییرات دموکراتیک در هاوانا شد.",8
"لبنان 2 تروریست را در ضاحیه بیروت بازداشت کرد 
 به گزارش گروه بین الملل خبرگزاری فارس ، نیروهای ارتش لبنان دو نفر را که به دنبال اجرای عملیات تروریستی در ضاحیه جنوبی بیروت بودند، بازداشت کردند. 

 تلویزیون المیادین در خبری فوری با ببان اینکه منابع امنیتی لبنان از توقیف دو عنصر تروریستی در ضاحیه جنوبی بیروت خبر دادند به جزئیات این خبر هیچ اشاره ای نکرد. 

 انتهای پیام/ص",8
"جمهوریخواهان این هفته کنگره را تحویل می گیرند؛ آنها در رابطه با لایحه تحریم ایران چه در سر دارند؟ 
 اخبار سیاست خارجی - هافینگتن پست: 
 جمهوریخواهان این هفته کنگره را تحویل می گیرند؛ آنها در رابطه با لایحه تحریم ایران چه در سر دارند؟/ 
 جمهوریخواهان این هفته در شرایطی که مجلس نمایندگان و سنا را به دست می گیرند، به واشنگتن باز می گردند. آنها چشم به طرح و ابتکار کلیدی دولت اوباما دوخته اند: مذاکرات هسته ای ایران. 

 به گزارش انتخاب ، درحالیکه دولت اوباما در تلاش برای دستیابی به توافق با ایران است، نمایندگان و قانون گذاران در کنگره اعلام کرده اند که آنها نسبت به تهران بد بین هسند. بسیاری در کنگره اوباما را مشتاق برقراری روابط با ایران می دانند و کاخ سفید را به دلیل لغو تحریم ها مورد انتقاد قرار داده اند. 

 زمانیکه سنا در دست دموکرات ها بود، سعی بر این بود که لایحه تشدید تحریم ها در دستور کار باشد اما تبدیل به قانون نشود. در مقابل سنای جدید که تحت تسلط جمهوریخواهان است اینطور فکر نمی کند. 

 به گفته ی برخی منابع در کنگره، تصویب لایحه تشدید تحریم های ایران در اولویت نخست سنا خواهد بود. 

 سناتور لیندسی گراهام در این رابطه گفت: شما با کنگره ای مواجه خواهید شد که وقتی ماجرای ایران وسط می آید، به شدت با تحکم و قدرتمندانه عمل کند. شما با کنگره ای مواجه می شوید که می خواهد در مورد توافق نهایی نظر دهد. 

 تصویب یا تهدید به تبدیل لایحه تشدید تحریم های ایران به قانون در طول مذاکرات هسته ای، کنگره را در مقابل دولت اوباما را قرار می دهد که همواره گفته است که هر گونه تحریم جدید مذاکرات را از ریل خود خارج می کند. 

 یک مقام دولت اوباما که خواستار عدم افشای نامش بود گفت: ما همواره معتقد بوده ایم که کنگره نباید تحریم های جدید را در هنگام مذاکرات بررسی کند. 

 وی افزود: تحریم های جدید پروسه دیپلماتیک فعلی را تهدید می کند. 

 هافینگتن پست در پایان نوشت: جدا از مسائل مذکور، دردسر جدید کاخ سفید این است که ممکن است کنگره جدید لایحه ای را به تصویب برساند که توانایی وتوی آن توسط اوباما وجود نداشته باشد. 

 اخبار سیاست خارجی - انتخاب",8
"کشمکش بین قبرس یونانی نشین و انگلستان 
 به گزارش خبرگزاری مهر به نقل از حریت دیلی، پیشنهاد دولت قبرس یونانی نشین به روسیه جهت استفاده هوایی و دریایی از یک پایگاه این کشور موجب کشمکش سیاسی بین دولت این کشور و انگلستان شده است. 

 در پی این پیشنهاد، سفیر انگلیس در نیکوزیا به دولت قبرس درباره استفاده روسیه از پایگاه نظامی این کشور در مدیترانه شرقی هشدار داده و خواستار اقدام هماهنگ در قبال روسیه شده و گفت: اتحادیه اروپا در موضوع اوکراین موضع واحدی مقابل روسیه دارد. 

 هشدار سفیر انگلیس نیز موجب واکنش رئیس جمهور قبرس یونانی نشین شد. وی در واکنش به اظهارات نماینده انگلیس خواستار متوسل نشدن وی به اظهارات بی اساس شده و گفت: یک توافقنامه دفاعی قدیمی بین ما است که باید تجدید شود و در عین حال خدمات بیشتری هم ارائه خواهد شد. 

 وی همچنین گفت: ما با روسیه بطور سنتی روابط خوبی داریم و قرار نیست این وضعیت تغییری کند.",8
"رئیس ستاد مشترک ارتش آمریکا در نشست 21 ژانویه ناتو شرکت می کند 
 به گزارش گروه بین الملل خبرگزاری فارس ، رئیس ستاد مشترک ارتش آمریکا امروز برای دیدار با مقامات ایتالیایی وارد رم شده و وی قرار است از آنجا به بروکسل رفته و در نشست ناتو شرکت کند. 

 ژنرال مارتین دمپسی رئیس ستاد مشترک ارتش آمریکا امروز(یکشنبه) برای دیدار با مقامات دفاعی و نظامی ایتالیایی وارد رم شد. 

 به گزارش پایگاه آمریکایی آفیشال وایر ، یک مقام دفاعی آمریکایی درباره سفر دمپسی به رم تاکید کرد: ایتالیا، شریک مهم دفاعی آمریکا است و نقش رهبری آن در تلاشهای بین المللی علیه داعش، در افغانستان، لیبی، لبنان، بالکان و سوریه به رسمیت شناخته شده است . 

 این مقام آمریکایی که نخواست نامش فاش شود، ضمن تشرکر از نقش ایتالیا در ناتو افزود: ما از تداوم حمایت آنها در ایجاد ظرفیت در شرکای ناتو در منطقه مدیترانه و شمال آفریقا استقبال می کنیم . 

 پایگاه آفیشال وایر همچنین گزارش داد: رئیس ستاد مشترک ارتش آمریکا پس از پایان سفر رم، برای شرکت در کنفرانس کمیته نظامی ناتو ، به بروکسل می رود؛ وی در بلژیک با متحدان بین المللی برای بحث درباره مسائلی از قبیل افغانستان و مبارزه علیه داعش دیدار می کند . 

 انتهای پیام/",8
"ولادیمیر پوتین به مصر سفر می کند 
 ولادیمیر پوتین رئیس جمهوری روسیه به زودی به قاهره سفر می کند. 

 به گزارش ایلنا به نقل از رویترز، کاخ کرملین با صدور بیانیه ای اعلام کرد که پوتین روزهای نهم و دهم فوریه برای دیداری رسمی از مصر به قاهره سفر می کند. 

 در این بیانیه آمده که پوتین در سفر به قاهره با عبدالفتاح السیسی رئیس جمهوری مصر دیدار می کند. 

 در ادامه بیانیه کاخ کرملین آمده است که پوتین در دیدار با السیسی در قاهره درباره روابط مصر و روسیه و نیز تحولات عراق، سوریه، لیبی و درگیری فلسطینی ها و اسرائیلی ها رایزنی می کند. 

 پایان پیام",8
"50 کامیون نظامی انگلستان تحویل تاشکند شد 
 به گزارش خبرنگار خبرگزاری فارس در تاشکند به نقل از پایگاه اینترنتی کانیوز ، جورج ادگار گفت: در مجموع انگلستان 3 هزار دستگاه وسایل نقلیه به ارزش 700 هزار دلار در اختیار ازبکستان قرار خواهد داد. 

 به گفته وی، این هزینه برای ترانزیت تجهیزات سنگین انگلیس از افغانستان به دریای بالتیک از طریق قلمرو ازبکستان است. 

 ادگار در این نشست مطبوعاتی خاطرنشان کرد: هیات ازبکستان به ریاست عبدالعزیز کامل اف وزیر امور خارجه این کشور در نشست ناتو در انگلستان در سپتامبر ماه سال 2014 میلادی (شهریور ماه سال 1393) حضور داشت. 

 یکی از موضوعات کلیدی این نشست ارائه کمک به دولت افغانستان برای تامین امنیت در این کشور پس از خروج نیروهای ائتلاف بود. 

 در چهارچوب این نشست کامل اف وزیر امور خارجه همچنین با فیلیپ هاموند وزیر دفاع انگلیس دیدار و مسائل گسترش همکاری های دوجانبه را بررسی کرده است. 

 در ماه های سپتامبر و نوامبر سال 2014 میلادی (شهریور و آبان ماه سال 1393) نمایندگان هیات وزارت دفاع ازبکستان چند مرتبه به انگلستان سفر کردند و طی آن نظامیان ازبک با تجربه انگلستان در زمینه های آموزش افسران، بهره برداری از واحدهای نیروهای مهندس و همچنین حفاظت از مواد شیمیایی، بیولوژیکی و رادیولوژیکی آشنا شدند. 

 انگلستان استقلال ازبکستان را در تاریخ 31 دسامبر سال 1991 میلادی به رسمیت شناخته و در تاریخ 18 فوریه سال 1992 میلادی بین این 2 کشور روابط سیاسی برقرار شده است. 

 پیشتر گفته شده بود که ازبکستان قصد دارد با استفاده ابزاری از موضوع خروج نظامیان ناتو از افغانستان، وارد معامله ای بزرگ با دولت های غربی شود. خروج ازبکستان از سازمان پیمان امنیت جمعی در سال های گذشته نیز به عنوان مقدمه ای برای تحقق این معامله تعبیر و تفسیر شد. 
 اخیرا گفته می شود مقامات ازبک در گفت وگو با مقامات رسمی واشنگتن، لندن و برلین پیشنهاد داده اند که به ازای اجازه حمل محموله های ناتو و آمریکا از افغانستان، تاشکند تجهیزات نظامی از آنان دریافت کند. 

 در همین رابطه ازبکستان لیستی شامل وسایل نقلیه رزمی، بالگرد نظامی، تجهیزات ناوبری و دستگاه های دید در شب، تهیه و تسلیم مقامات این 3 کشور کرده است . 
 پس از توافقات اولیه و صدور مجوز ازبکستان برای ترانزیت تجهیزات نظامیان مستقر در افغانستان بود که 
 دولت انگلیس اعلام کرد تا پایان سال 2013 تعداد نظامیان خود را در افغانستان از 9 هزار نفر به 5 هزار و 200 تن کاهش می دهد و مسیر خروج و انتقال نیرو و نظامیان انگلیسی از افغانستان را جمهوری ازبکستان در آسیای مرکزی عنوان کرد . 
 پیشتر نیز مقامات ارشد آمریکایی با هدف جلب موافقت اسلام آباد برای خروج تجهیزات و نظامیان خارجی تحت کنترل خود در افغانستان از مسیر تدارکاتی ناتو در پاکستان با مقامات این کشور وارد مذاکره شدند. 
 ظاهرا مقامات واشنگتن مسیر خروج امن برای نظامیان امریکایی را پاکستان و مقامات لندن چنین مسیری را برای خروج امن نظامیان انگلیسی، ازبکستان تشخیص داده اند. 
 انتهای پیام/.",8
"توافقنامه نظامی لندن با منامه به معنی حضور طولانی مدت در منطقه است 
 به گزارش گروه بین الملل خبرگزاری فارس ، ایان لیندسی سفیر انگلیس در بحرین در مصاحبه ای مطبوعاتی با اشاره به امضای توافقنامه همکاری نظامی کشورش با رژیم منامه، تاکید کرد: این توافقنامه بدین معنی است که یک بار دیگر در منطقه خلیج (فارس) به مدت طولانی حضور خواهیم داشت و این امر بیانگر شراکت روز افزون ما با کشورهای (حاشیه) خلیج (فارس) به منظور رویارویی با چالش های استراتژیک و چالش های منطقه ای است. 

 گزارش وبگاه خبری مرآة البحرین حاکی است که سفیر لندن در منامه در این مصاحبه مطبوعاتی که یک شنبه (امروز) منتشر شد، با اشاره به امضای قرار داد احداث یک پایگاه نیروی دریایی در بحرین، افزود: این پایگاه جدید تنها بیانگر رویکرد استراتژیک (لندن در قبال منامه) نیست بلکه کار احداث مقر فرماندهی ناوگان (دریایی انگلیس) در داخل پایگاه فرماندهی ناوگان پنجم دریایی آمریکا در بحرین آغاز شده است. 

 وی مدعی شد که امضای توافقنامه همکاری نظامی بین انگلیس و بحرین نه تنها در راستای تامین امنیت بحرین و خلیج فارس، بلکه امنیت جامعه بین الملل بویژه در آب های دریایی و منطقه تنگه هرمز و مبارزه با پدیده دزدی دریایی را نیز تقویت می کند. 

 لینزی با اشاره به مخالفت انقلابیون بحرینی و جمعیت اسلامگرای الوفاق بحرین با احداث پایگاه دریایی لندن در منامه، مدعی شد که مخالفت الوفاق صدای تندروهایی که به نمایندگی از دیگران در منطقه فعالیت می کنند را به وجد می آورد. 

 وی همچنین مدعی شد که مخالفت الوفاق به مثابه مخالفت با ائتلاف 60 کشوری است که امروزه در حال مبارزه با گروهک داعش هستند. 

 سید جمیل کاظم رئیس شورای جمعیت الوفاق نیز در پاسخ به مواضع لینزی در صفحه رسمی خود در شبکه اجتماعی توئیتر نوشت: این سخنان دوره استعمار انگلیسی را تداعی می کنند. استعماری که ملت هایی را نابود ساخته و ملت های دیگری را به بندگی گرفته و ثروت های آنان را به تاراج برده بود. 

 انتهای پیام/",8
"تنش مرزی میان آذربایجان و ارمنستان 
 وزارت دفاع جمهوری آذربایجان اعلام کرد، اوضاع در خط ارتباط میان جمهوری آذربایجان و ارمنستان همچنان پرتنش است چون نیروهای مسلح ارمنستان در طول یک روز 64 بار آتش بس را نقض کردند.به گزارش خبرگزاری پی تی آی، در این نقض آتش بس نیروهای جمهوری آذربایجان در قبال تیراندازی طرف ارمنستانی دست به تلافی نزدند. 

 این درگیری میان جمهوری آذربایجان و ارمنستان در سال 1988 آغاز شد زمانی که ارمنستان علیه باکو ادعای منطقه ای اعلام کرد. در نتیجه این جنگ، در سال 1992 نیروهای مسلح ارمنستان 20 درصد از جمهوری آذربایجان همچون منطقه ناگورنو قره باغ و هفت ناحیه دیگر را تصرف کردند. 

 این دو کشور در سال 1994 توافقنامه ای امضا کردند. روسای سازمان امنیت و همکاری اروپا موسوم به گروه مینسک، فرانسه، روسیه و آمریکا در حال حاضر مذاکراتی را برای برقراری صلح بین این دو کشور برگزار می کنند. 

 ایروان هنوز چهار مورد از قطعنامه های شورای امنیت سازمان ملل را درباره آزادسازی منطقه ناگورنو قره باغ و مناطق اطراف محقق نکرده است.",8
"کارت قرمز ناخواسته ژرمنها به آتن 
 سعید سبحانی 

 این روزها آنگلا مرکل صدر اعظم آلمان بیش ازهر زمان دیگری در مواجهه با آتن با بحران رو به رو شده است. زمانی که دولت راست میانه در آتن بر سر کار بود، مرکل با دولتی همراه و ملتی ناراضی در یونان مواجه بود. چنین ترکیبی به مرکل امکان مانور می داد اما در حال حاضر، برلین با دولت و ملتی ناراضی در یونان مواجه است که دیگر سیاستهای ریاضتی اروپای واحد و منطقه یورو را بر نمی تابند. بدیهی است که در چنین موقعیتی دستان مرکل به شدت در مقابل یونان بسته است. 

 یکی از گزینه هایی که بیش از موارد دیگر در مقابل مرکل پررنگ است، تصمیم نهایی برای اخراج یونان از منطقه یورو است. با این حال بسیاری از تحلیلگران اتخاذ این تصمیم را مترادف با آغاز دومینوی سقوط منطقه یورو می دانند. ادوارد سیکلونا وزیر دارایی مالت در مصاحبه با هفته نامه مالتا تودی ، تصریح کرد که به خاطر نارضایتی کشورهای بزرگ اتحادیه اروپا از درخواست های دولت جدید یونان در زمینه بدهی ها، این کشورها احتمالا برای خروج آتن از منطقه پولی یورو، آماده می شوند. 

 وزیر دارایی مالت افزود: 

 من فکر می کنم که آنها اکنون به نقطه ای رسیده اند که به یونان خواهند گفت که اگر 
 می خواهید منطقه یورو را ترک کنید، از اتحادیه پولی یورو خارج شوید.من فکر می کنم کشورهای اروپایی به این خاطر به این نتیجه رسیده اند که آلمان، هلند و سایر کشورهای اروپایی موضعی سختگیرانه دارند و در برابر تقاضاهای یونان به شدت مقاومت خواهند کرد. 

 یونان به کمک های مالی نیاز دارد تا بتواند تا پایان مارس از خطر ورشکستگی اقتصادی، رهایی یابد. دولت جدید یونان حاضر به ادامه اجرای سیاست های 
 ریاضتی تحمیل شده از سوی وام دهندگان بین المللی نیست و این مسئله اعطای کمک های مالی بیشتر به این کشور بحران زده را با چالش جدی روبه رو کرده است. 

 همه این موارد در حالی صورت می گیرد که یونانی ها 
 دیگر سخت گیری های برلین در قبال خود را بر نتافته و آن را خط قرمزی اقتصادی و سیاسی می دانند. یک نشریه آلمانی به بررسی سناریوهای مختلف درباره آینده مذاکرات اتحادیه اروپا و یونان برای حل مناقشات بر سر بدهی های این کشور پرداخت و از اختلاف اروپاییان درباره چگونگی موضع گیری در برابر آتن خبر داد. 

 بعد از درخواست آتن برای تمدید برنامه های کمکی اتحادیه اروپا مذاکرات برای حل مناقشات بر سر بدهی های یونان ادامه پیدا می کند. 

 اختلافات سران اروپایی در خصوص مواجهه با بحران یونان همچنان ادامه دارد. حتی در درداخل دولت آلمان نیز مشی سوسیال دموکراتها با دموکرات مسیحی ها در قبال بحران آتن کاملا با یکدیگر متفاوت است. وزیر دارایی آلمان و وزیر اقتصاد این کشور و نخست وزیر فنلاند درخواست آتن برای اعطای اعتبارهای میلیاردی دیگر به این کشور را رضایتبخش ندانستند.البته زیگمار گابریل وزیر اقتصاد آلمان درخواست کرده است که ما این موضع جدید دولت یونان را به عنوان یک نقطه شروع برای مذاکرات مورد استفاده قرار داده و قبل از مذاکرات آشکارا آن را رد نکنیم.نخست وزیر فرانسه نیز این گونه به درخواست یونان واکنش نشان داده است که این درخواست و نامه آتن به بروکسل بسیار دلگرم کننده بود.این واکنش نخست وزیر فرانسه با رویکرد آنگلا مرکل در قبال آتن متفاوت است. در این فضای مبهم، تحلیلهای متعددی در خصوص بحران یونان مطرح می شود. یکی از جامع ترین این تحلیلها توسط دویچه وله مطرح شده است. 
 بر این اساس دویچه وله آلمان چهار سناریو را به عنوان نتیجه گفتگوهای بروکسل با آتن برای حل مناقشات بر سر بدهی های یونان مطرح کرده و نوشت: اول اینکه آلمان و دیگر شرکای یورو یونان را مجبور به مصالحه و سازش می کنند و برنامه های کمکی از جمله اصلاحات و برنامه های 
 ریاضتی ادامه پیدا خواهد کرد. به این ترتیب دولت جدید یونان باید وعده های انتخاباتی خود مبنی بر اینکه دیگر زیر بار دیکته کردن های 
 وام دهندگان بین المللی نمی رود را بشکند. 

 سناریوی دوم این است که شرکای یونان در منطقه یورو یک توافق را می پذیرند. برنامه های کمکی به یونان در پیش گرفته می شود که البته در آن به یونان برای اجرای شروط اصلاحی و برنامه های 
 ریاضتی فضای بیشتری داده می شود. البته چنین توافقی می تواند موجب ناراحتی در دیگر کشورهای یورو از جمله پرتغال شود که در ازای دریافت کمک های مالی از اروپا سیاست های ریاضتی دشواری را در پیش گرفته اند. 

 سناریوی سوم این است که در مذاکرات پیشرفت هایی 
 به وجود آمده اما هیچ موفقیتی به دست نیاید. گروه یورو روی این مسئله توافق کنند که گروه های کارشناسی برای دستیابی به یک توافق در این راستا کار کنند. ممکن است دیدارهای دیگر گروه یورو یا کنفرانس های تلفنی برای این منظور تشکیل شود. 

 سناریوی چهارم این است که مناقشات بر سربدهی های 
 یونان و مذاکرات در این باره رسما شکست خورده اعلام شود. در این صورت یونان و همچنین شرکای آن در اروپا در مسیر آینده ای نامعلوم قرار می گیرند. یک ورشکستگی دولتی در عرض چند هفته و شاید خروج یونان از منطقه یورو و همه این موارد امکان پذیر است. 

 در نهایت اینکه چالش احزاب و بازیگران اروپایی بر سر بحران یونان همچنان ادامه دارد.آنگلا مرکل اعلام کرده است که به هیچ عنوان حاضر به پذیرش گزینه دوم ( تعدیل سیاستهای ریاضتی در خصوص یونان ) نیست اما در مقابل احزاب سوسیالیست و سوسیال دموکرات خواستار اعمال این تعادل هستند. در صورت ادامه وضعیت موجود، احتمال چهارم یعنی اخراج یونان از منطقه یورو با نقش آفرینی مرکل بیش از پیش متصور خواهد بود.",8
"ارتش روسیه تا سال 2042 در تاجیکستان می ماند 
 به گزارش خبرگزاری دانشجویان ایران (ایسنا)، سفر دو روزه ی ولادیمیر پوتین، رئیس جمهوری روسیه در شامگاه دوشنبه به تاجیکستان آغاز شد. گفت وگوهای مقام های دو کشور بر سر نهایی شدن تمدید قرارداد پایگاه نظامی 201 روسیه در تاجیکستان، احداث نیروگاه های برق و وضعیت مهاجران کاری بود که در مذاکرات سران روسیه و تاجیکستان بررسی شد. دولت تاجیکستان تلاش کرده است سیاست متعادلی بین قدرت های بزرگ و منطقه ای اتخاذ کند اما اکنون پس از تمدید قرارداد نظامی روسیه تا سال 2042 بیم آن می رود که این ""معادله ی تعادل"" به نفع روسیه تغییر کند و نفوذ روسیه در تاجیکستان بیش از پیش افزایش یابد.معامله سیاسی یا قرارداد نظامی تاجیکستان با روسیهمیرزا سلیم پور، یک تحلیلگر تاجیک به دویچه وله می گوید: پایگاه نظامی در تاجیکستان یکی از قدیمی ترین پایگاه های روس ها به حساب می آید. پایگاه 201 حدود 70 سال پیش، پس از جنگ جهانی دوم تاسیس شد و برای نخستین بار پس از سقوط شوروی در سال 1993 قراردادی برای ادامه استقرار سربازان روس در این پایگاه با تاجیکستان بسته شد. امضای قرارداد کنونی نظامی با روسیه به معنای از بین رفتن استقلال تاجیکستان نیست.میرزا سلیم پور معتقد است که امضای قرارداد نظامی روسیه و تاجیکستان که در روز جمعه منعقد شد، بیشتر یک معامله سیاسی بوده است و امام علی رحمان که پوتین را به کشورش دعوت کرده، برای حفظ مقام خود در انتخابات ریاست جمهوری در تاجیکستان در سال 2014 به کمک های سیاسی روسیه نیاز دارد.میرزا سلیم پور می افزاید: حتی احزاب سیاسی مخالف دولت تاجیکستان هم این مسئله را طرح می کنند که تاجیکستان از تمدید قرارداد نظامی چه سودی خواهد برد و چه امتیازی از روسیه در رابطه با احداث نیروگاه های آبی بویژه نیروگاه راغون، بهبود وضعیت مهاجران کاری تاجیک در روسیه و همچنین قیمت اجاره پایگاه 201 خواهد گرفت.پایگاه نظامی روسیه در تاجیکستان عامل ثباتعصر روز جمعه پوتین و امام علی رحمان، رئیس جمهوری تاجیکستان توضیحاتی کوتاه و کلی پیرامون ننایج مذاکرات خود دادند.میرزا نبی خالق زاد، روزنامه نگار مقیم شهر دوشنبه که به همراه خبرنگاران خارجی و نمایندگان مطبوعات روسیه در این جلسه حضور داشت به دویچه وله می گوید: ساعت ها روزنامه نگاران در انتظار توضیحات روسای جمهور دو کشور بودند. توافقنامه نظامی برای 30 سال دیگر بالاخره به امضا رسید و سربازان روس تا سال 2042 در کشور ما باقی خواهند ماند. روسیه قول داده است در احداث نیروگاه های کوچک و بزرگ تاجیکستان مشارکت فعالی داشته باشد و برای بهبود وضعیت مهاجرین تاجیک در روسیه اقدام کند.ارتش روسیه تا سال 2042 در تاجیکستان حضور خواهد داشتاین روزنامه نگار خاطرنشان می کند: مقام های تاجیک از امضای این قرارداد خوشحالند، چون فکر می کنند وجود این پایگاه رمز ثبات در این کشور باشد اما مردم می گویند که امام علی رحمان تنها برای حفظ مقام خود در انتخابات ریاست جمهوری سال 2013 این قرارداد را با روس ها امضا کرده است.خشم ازبکستان از پایگاه روسیهاز سوی دیگر تمدید حضور ارتش روسیه در خاک تاجیکستان مقام های ازبکستان را نگران کرده است. رئیس جمهوری ازبکستان پیش از سفر پوتین به دوشنبه از کشورهای قزاقستان و ترکمنستان دیدار کرد تا نظر این دو کشور همسایه را برای مخالفت با اقدام تاجیکستان در احداث نیروگاه های آبی جلب کند.مقام های ازبک می گویند، طرح نیروگاه راغون کشاورزی و محیط زیست آسیای میانه را به خطر می اندازد.اسلام کریم اف، رئیس جمهوری ازبکستان در دیدار اخیرش از قزاقستان عنوان کرد: مشکلات آبی در منطقه نه تنها موجب اختلافات شدید بین کشورهای منطقه می شود، بلکه باعث بروز جنگ نیز خواهد شد.کارشناسان محلی می گویند که روسیه در تشدید بحران آب بین کشورهای آسیای میانه به عامل تعین کننده ای تبدیل شده است.رئیس جمهور تاجیکستان در حضور پوتین ضمن اشاره غیرمستقیم به تهدیدهای ازبکستان ابراز داشت، تاجیکستان ذخائر بسیار غنی آب دارد و این حق تاجیکستان است که از این ذخائر خود استفاده کند.تولد امام علی رحمان و زیرکی پوتینکارشناسان مقیم دوشنبه به دویچه وله گفتند، بازدید پوتین از تاجیکستان همزمان با شصتمین سالگرد تولد رحمان بود و این در فضای مذاکرات بی تاثیر نبوده است.کارشناسان محلی همچنین می گویند، اگر امام علی رحمان به منافع و خواست های روسیه بی اعتنایی کند، بدون تردید در انتخابات ریاست جمهوری سال 2013 با مشکلات و فشارهای زیادی مواجه خواهد شد. روسیه برای فشار آوردن به تاجیکستان و رئیس جمهوری آن اهرم های مهمی در اختیار دارد.بیش از یک میلیون مهاجر کاری تاجیک در روسیه، حدود نیمی از بودجه دولتی تاجیکستان را تامین می کند. تاجیکستان از منابع نفتی و گازی برخوردار نیست و سال هاست از بحران انرژی، کمبود برق و گاز رنج می برد. مقام های تاجیک امیدوارند ایران نیز در بحران انرژی کنونی این کشور به آنها یاری دهد.میرزا سلیم پور، تحلیلگر تاجیک می گوید، اکنون با تمدید قرارداد حضور سربازان روس در تاجیکستان مشخص شده که این کشور در ""مدار روسیه"" باقی می ماند. وی اضافه می کند: روسیه از انگشت شمار کشورهایی است که با ایران روابط نسبتا خوب خود را حفظ کرده و ایران از تمدید قرارداد نظامی روسیه و تاجیکستان ناخرسند نیست و سکوت اختیار کرده است.کارشناسان تاجیک همچنین توافق نظر دارند که حضور 30 ساله ی ارتش روسیه، استقلال تاجیکستان را به خطر نمی اندازد و تاجیکستان در ""معامله تمدید حضور سربازان روسیه"" توانسته امتیازات خوبی بدست آورد.",8
"ازبکستان 2014؛ از سفر پوتین تا همایش خشک شدن آرال 
 به گزارش خبرنگار خبرگزاری فارس در تاشکند، مهم ترین تحولات ازبکستان در سال 2014 را می توان در چند محور خلاصه کرد. 

 راه اندازی خط چهارم گاز آسیای مرکزی و چین 

 راه اندازی خط چهارم شبکه جدید خط لوله گاز آسیای مرکزی و چین توسط ازبکستان و چین، یکی از مهم ترین رویدادهای سال 2014 میلادی ازبکستان محسوب می شود. در این زمینه شرکت ملی اوزبک.نفت.گاز و شرکت ملی نفت و گاز چین (CNPC) برای راه اندازی خط چهارم لوله گاز آسیای مرکزی و چین شرکت مشترک تاسیس کردند. 

 خط جدید لوله گاز از خاک 5 کشور منطقه یعنی ترکمنستان، تاجیکستان، قرقیزستان، ازبکستان و چین عبور می کند، ظرفیت انتقال سالانه این خط لوله گاز تا 85 میلیارد متر مکعب گاز طبیعی خواهد رساند. این قرارداد در مورد تاسیس یک شرکت مشترک جدید روز پنجشنبه در تاریخ 30 مرداد سال 1393 طی سفر رسمی اسلام کریم اف رئیس جمهور ازبکستان به چین امضا شده است. 

 همچنین کارهای ساخت شبکه سوم خط لوله گاز آسیای مرکزی و چین به ظرفیت 25 میلیارد متر مکعب گاز در سال است و 529 کیلومتر طول دارد که طبق برنامه، این خط لوله در ماه ژانویه(بهمن ماه) سال 2015 میلادی به اتمام خواهد رسید. 

 هزینه طرح ساخت شبکه سوم خط لوله گاز آسیای مرکزی و چین حدود 2 میلیارد و 200 میلیون دلار است که توسط وام بانک دولتی توسعه چین تامین مالی قرار خواهد گرفت. 

 طول کلی خط لوله گاز آسیای مرکزی چین که در سال 2008 میلادی آغاز شد 6 هزار و 678 کیلومتر است و که 525 کیلومتر آن در قلمرو ازبکستان، هزار و 293 کیلومتر در قزاقستان و بیش از 4 هزار و 860 کیلومتر از آن درکشور چین قرار دارد. 

 سفر رئیس جمهور ازبکستان به چین 

 سفر اسلام کریم اف رئیس جمهور ازبکستان به چین در (خرداد ماه) نیز از جمله رویدادهای مهم ازبکستان در سال 2014 میلادی است. طی این سفرکریم اف با رئیس جمهور چین چگونگی و چشم انداز مناسبات دوجانبه را بررسی و در مورد ابعاد کلیدی تعمیق همکاری های راهبردی بین 2 کشور تبادل نظر کردند 

 در پایان گفت وگوها در سطح عالی بیانیه مشترک، یک سری قراردادهای بین دولتی و اسناد دیگر مبنی بر تحکیم مستمر همکاری های ازبکستان و چین در زمینه های مختلف امضا شد. 

 تاکنون ازبکستان و چین یک سری طرح ها به ارزش 2 میلیارد و 800 میلیون دلار در زمینه انرژی اجرا کرده اند که 2 میلیارد و 500 میلیون دلار یعنی 90 درصد آن سرمایه گذاری های مستقیم است. طی 6 سال اخیر حجم تجارت بین این 2 کشور تقریبا 6 برابر افزایش یافته است. 

 نشست دادستان های کل کشورهای سازمان همکاری شانگهای در تاشکند 

 دوازدهمین نشست دادستان های کل کشورهای عضو سازمان همکاری شانگهای در شهریور ماه در تاشکند نیز یکی از مهم ترین رویدادهای ازبکستان در سال 2014 میلادی محسوب می گردد که در این نشست سید مرتضی بختیاری معاون دادستان کل جمهوری اسلامی ایران حضور داشت. 

 دوازدهمین نشست دادستان های کل کشورهای عضو سازمان همکاری شانگهای که به ریاست رشیدجان قادراف دادستان کل ازبکستان برگزار شد، نظارت بر اجرای قوانین در زمینه حفاظت از حقوق کارآفرینان و محیط زیست، نظارت دادستانی در زمینه تامین حقوق و منافع قانونی نابالغان در کشورهای عضو سازمان همکاری شانگهای مورد بررسی قرار گرفت. 

 بختیاری معاون دادستان کل جمهوری اسلامی ایران نیز در این نشست به موضوع تامین ایمنی محیط زیست و نظارت دادستانی ها بر نحوه انجام امور ایراد سخن کرد. 

 دومین نشست علمی و کاربردی ساختار منطقه ای ضد تروریستی شانگهای در تاشکند 

 دومین نشست علمی و کاربردی ساختار منطقه ای ضد تروریستی سازمان همکاری شانگهای که در (آبان ماه) در تاشکند برگزار شد. دبیر اول سفارت جمهوری اسلامی ایران در ازبکستان در این مراسم ضمن سخنرانی، از ژن سن فن رئیس ساختار ضد تروریستی برای سازماندهی دومین دوره کنفرانس علمی و کاربردی مبارزه علیه تروریسم و افراطگرایی تشکر و قدردانی نمود. 

 علیرضا نوروزی در خصوص افزایش افراط گرایی و تروریسم در جهان بویژه درکشورهای منطقه همکاری میان کشورهای جهان و منطقه در ریشه کنی پدیده تروریست را مهم و موثر دانست. 

 وی ضمن انتقاد از جنایات گروه های تکفیری و داعش در عراق و سوریه علیه ساکنین این مناطق اعم از قومیت ها و مذاهب مختلف، تاکید کرد که رفتار افراطگرایان با هیچ اصل و مبانی انسانی و اسلامی مطابقت ندارد. 

 نوروزی با اشاره به اینکه این گروه ها به دنبال اهداف خاص خود در منطقه هستند، تاکید کرد: اسلام دین رحمت و مهربانی است و جنایات این گروه ها هیچ ارتباطی با دین اسلام ندارد. 

 این مقام سیاسی، با اشاره به این که ملت ایران طی بیش از 3 دهه گذشته خود قربانیان اقدامات گروه های تروریستی بوده است، بر همکاری میان کشورهای منطقه در جلوگیری از توسعه اقدامات تروریستی و ایجاد صلح، امنیت و آرامش در منطقه تاکید ورزید. 

 همایش مقابله با فاجعه زیست محیطی دریاچه آرال 

 همایش مقابله با فاجعه زیست محیطی دریاچه آرال روزهای 28-29 اکتبر (6-7 آبان ماه سال جاری) با حضور علی مردانی فرد سفیر جمهوری اسلامی ایران در ازبکستان، هیئت های رسمی کشورهای قزاقستان، قرقیزستان، تاجیکستان، ترکمنستان، ازبکستان و نمایندگانی بیش از 20 کشور خارجی و سازمان های بین المللی در شهر اورگنج مرکز استان خوارزم واقع در کرانه دریاچه آرال برگزار شد. 

 در این همایش بین المللی مسائل گسترش همکاری ها در منطقه دریاچه آرال برای پایین آوردن پیامدهای زیست محیطی و جلوگیری از روند خشک شدن این دریاچه بررسی شد. 

 برخی از کارشناسان بر این باورند در منطقه ای که تنش ها بر سر تقسیم منابع آب شدت گرفته است، خشک شدن دریاچه آرال بدترین بحران زیست محیطی است که به دست بشر ایجاد شده است. این امر پیامدهای قابل توجهی برای زندگی انسان ها به همراه دارد و باعث نابودی صنعت ماهی گیری و صنایع وابسته به آن می شود. 

 هر سال، ده ها هزار تن گرد و غبار آغشته به نمک از بستر خشک شده دریا با وزش باد به حرکت در می آید که این امر بر روی سلامتی افراد تاثیر می گذارد. 

 سفر رئیس جمهور روسیه به ازبکستان 

 سفر ولادیمیر پوتین رئیس جمهور روسیه که بنا به دعوت اسلام کریم اف رئیس جمهور ازبکستان در تاریخ 10 دسامبر (19 آذر ماه) سال 2014 میلادی به تاشکند نیز یکی دیگر از مهم ترین رویدادهای سال 2014 میلادی ازبکستان است. 

 طی این سفر مسائل کلیدی توسعه بیش از پیش شریکی راهبردی روسیه و ازبکستان، بخصوص در زمینه های اقتصادی و بازرگانی، سرمایه گذاری، فرهنگی و انسانی بررسی شد. 

 روسیه به طور ثابت بیش از یک چهارم از مبادله تجاری ازبکستان را به خود اختصاص داده و ازبکستان نیز از جمله شرکای مهم تجاری روسیه به شمار می رود. 

 در روابط 2 کشور همکاری های نظامی - فنی همیشه دارای جایگاه ویژه بوده و باز هم برخلاف باورهای کلیشه ای موجود در رسانه های روسی و روسی زبان و همچنین جوامع کارشناسی، ارتش و نیروی انتظامی و امنیتی ازبکستان طی بیش از 2 دهه استقلال کشورشان به سلاح های تولید روسیه اولویت قائل شده و پیشنهاد انتقال به استانداردهای ناتو را نپذیرفتند. از فهرست بزرگ تجهیزات نظامی غرب که برای تاشکند معرفی شده است فقط تعداد ناچیزی (دستگاه های دید در شب، مخابراتی و...) مورد تائید قرار گرفته است. 

 در جریان این سفر پوتین به تاشکند نیز به همکاری های نظامی - فنی توجه ویژه مبذول شد که این موضوع را نمی توان تنها با بحث منافع تجاری مرتبط دانست. چرا که حتی در دهه 90 که فضای پساشوروی گرفتار هرج و مرج فراوانی بود، مشکل افغانستان این 2 کشور را در مسائل تامین امنیت منطقه ای به متحد هم تبدیل کرد. 

 ضمنا بحث وضعیت افغانستان یکی از محورهای اصلی مذاکرات پوتین و کریم اف بود. تغییر شکل حضور نظامی آمریکا و غرب در افغانستان منجر به تشدید اوضاع در این کشور و از جمله در مناطق شمالی خواهد شد که با جمهوری های آسیای مرکزی هم مرز می باشد. البته برای ازبکستان مشکل امنیتی زیادی در رابطه به مرز خود با افغانستان وجود نداشته بلکه همانند روسیه تهدیدات دارای جنبه افغانی را از طریق کشورهای ثالث احساس می کند. 

 برگزاری انتخابات پارلمانی ازبکستان 

 انتخابات مجلس عالی ازبکستان در 21 دسامبر سال 2014 میلادی در سراسر ازبکستان آغاز شد 

 میرزا اولغ بیک عبدالسلام اف رئیس ستاد مرکزی انتخابات ازبکستان اعلام کرد: در انتخابات پارلمانی ازبکستان که روز یکشنبه در 135 حوزه انتخاباتی سراسر کشور برگزار شد، بیش از 18 میلیون و 400 هزار نفر از مجموع حدود 20 میلیون واجد شرایط در انتخابات شرکت کردند. 

 وی گفت: این تعداد شرکت کننده، در مجموع 89 درصد رای دهندگان را شامل می شود که مقدار قابل ملاحظه ای است. 

 عبدالسلام اف ادامه داد: آرا 22 حوزه انتخاباتی با توجه به عدم حد نصاب شرکت کنندگان مورد لحاظ قرار نگرفت و این تعداد رای، از مجموع 113 حوزه انتخاباتی اعلام می شود. 

 وی افزود: از حزب لیبرال دموکراتیک ازبکستان 47 نفر، حزب سوسیال دموکراتیک ازبکستان موسوم به عدالت 17 نفر، از حزب دموکراتیک ملی ازبکستان موسوم به ملی تیکلانیش 28 نفر و از حزب دموکراتیک خلق ازبکستان 21 نفر نماینده برای دوره آینده پارلمان انتخاب شدند. 

 انتهای پیام/",8
"معاون سید حسن نصرالله با لباس رزم در نبرد ""عرسال""
شبکه های اجتماعی مجازی نزدیک به حزب الله طی چند ساعت گذشته با انتشار تصویری از شیخ نعیم قاسم معاون دبیر کل حزب الله لبنان با لباس نظامی، اعلام کردند که این تصویر در جریان بازدید شیخ قاسم از جبهه نبرد عرسال و حضور در میان رزمندگان گرفته شده است.
وارش نیوز: معاون دبیر کل حزب الله لبنان با پوشیدن لباس رزم در جبهه های نبرد رزمندگان مقاومت با تروریست های تکفیری در ارتفاعات مرزی عرسال در شرق لبنان حضور پیدا کرد. 

 شبکه های احتماعی مجازی نزدیک به حزب الله طی چند ساعت گذشته با انتشار تصویری از شیخ نعیم قاسم معاون دبیر کل حزب الله لبنان با لباس نظامی، اعلام کردند که این تصویر در جریان بازدید شیخ قاسم از جبهه نبرد عرسال و حضور در میان رزمندگان گرفته شده است.",8
"سردرگمی سعودی های از تحولات یمن 
 محمد حیدری 
 وحشت کشورهای عربی حوزه خلیج فارس نسبت به تحولات یمن به نقطه اوج خود رسیده است.اخیرا شورای همکاری خلیج فارس در واکنش به صدور بیانیه قانون اساسی که از سوی انصارالله منتشر شد، آن را کودتا علیه مشروعیت حکومت در این کشور و اقدامی خطرناک تلقی کرد.در بیانیه مداخله جویانه شورای همکاری خلیج فارس همچنین آمده است که این شورا تمامی اقدامات لازم را برای حمایت از منافع خود در این کشور اتخاذ خواهد کرد. 
 تحولات یمن در حالی صورت می گیرد که نشانه های عینی افول قدرت منطقه ای عربستان سعودی پس از نبرد سال 2006 میلادی میان 
 حزب الله لبنان و رژیم صهیونیستی و شکست سنگین صهیونیستها به وقوع پیوست. در اینجا ریاض ثمره اتحاد امنیتی خود و موساد را به بدترین نحو ممکن مشاهده کرد. در سال 2007 میلادی و در جریان درگیری هایی که در داخل لبنان میان اعضای جریان 14 مارس و 8 مارس به وجود آمد نیز ریاض به بخشی از بحران تبدیل شد . پس از شکست طرفداران غرب و تل آویو 
 در بیروت، کنفرانس دوحه میان گروههای لبنانی برگزار شد. به عبارت بهتر، در اینجا عربستان سعودی نتوانست نقش یک موازنه گر را ایفا کند و شکست حیثیتی سختی در بیروت خورد. پس از آن نیز ریاض در جریان هر یک از نبردهای حماس با رژیم صهیونیستی قدرت مانور منطقه ای خود را از دست داد. تا اینکه وقوع بیداری اسلامی همه محاسبات آل سعود در منطقه را بر هم زد. پناه دادن به دیکتاتورهایی مانند بن علی و علی عبدالله صالح ( دیکتاتور سابق یمن ) و سرکوب انقلابیون مسلمان در کشورهای مختلف منطقه منجر به ایجاد نفرتی عمیق از آل سعود گردید. 
 این نفرت زمانی عمیق تر شد که عربستان و شورای همکاری خلیج فارس در سال 2012 میلادی ضمن مداخله گرایی علنی در امور داخلی صنعا، مانع از به فعلیت رسیدن تغییرات کامل در این کشور شدند. پس از علی عبدالله صالح، معاون وی یعنی عبدربه منصور هادی بر مسند قدرت نشست. این جابه جایی قدرت ، از سوی عربستان و شورای همکاری خلیج فارس 
 هدایت و مدیریت شد. با این حال ملت یمن از همان زمان با جا به جایی صورت گرفته در قدرت مخالف بودند. آنها معتقد بودند جا به جایی یک دیکتاتور با معاونش مصداق یک انقلاب یا اصلاح واقعی محسوب نمی شود. در اینجاست که متوجه نقش منفی و بازدارنده ریاض و دیگر اعضای شورای همکاری خلیج فارس در امور داخلی یمن خواهیم شد. اگر شورای همکاری خلیج فارس قصد داشت در تحولات یمن نقشی موثرو مثبت به سود ملت یمن ایفا کند، با تصمیم گیری مضحکانه خود در خصوص جا به جایی 
 ظاهری قدرت در صنعا موجبات خشم ملت انقلابی یمن را فراهم نمی کرد. در حال حاضر نیز هرگونه ورود عربستان سعودی و شورای همکاری خلیج فارس به این معادله منفی خواهد بود زیرا ملت یمن خاطره بسیار بدی از مداخله این کشورها در امور داخلی خود دارد. 
 تحلیلگران پیش بینی می کنند که ، شورای همکاری خلیج فارس و در راس آنها عربستان سعودی از این پس کارشکنی های خود در حوزه داخلی یمن را دوچندان خواهند کرد. در این میان، دو کشور قطر و عربستان سعودی پررنگ ترین نقش را در هدایت این رفتار خطرناک خواهند داشت. عربستان و دیگر کشورهای عربی خلیج فارس تحولات اخیر در یمن را نشانه خارج شدن این کشور از سیطره خود می دانند. ریاض و دوحه و دیگر بازیگران شورای همکاری خلیج فارس در این خصوص از گروههای تکفیری استفاده ابزاری خاصی خواهند کرد. آنها تلاش می کنند القاعده و سلفی ها را تشویق کنند به بهانه مقابله با سیطره شبه نظامیان ،سلاح به دست گرفته و علیه حوثی ها وارد مبارزه شوند. با این حال ، ملت انقلاب یمن پاسخ این 
 مداخله جویی ها را به سخت ترین نحو ممکن خواهد داد.",8
"سفر یک مقام ارشد پکن به ویتنام همزمان با افزایش تنش ها بر سر دریای چین جنوبی 
 یکی از مقامات ارشد چینی در میان افزایش تنش ها درباره ادعاهای مربوط به دریای چین جنوبی، به ویتنام سفر خواهد کرد. 

 به گزارش خبرگزاری دانشجویان ایران (ایسنا)، به نقل از خبرگزاری رویترز، یو ژنگ شنگ، معاون تشریفاتی پارلمان چین و عضو رهبری حزب کمونیست این کشور با دعوت حزب کمونیست ویتنام به این کشور سفر خواهد کرد. 

 تاکنون جزئیات بیشتری از این سفر اعلام نشده است. 

 پیش از این در پی ورود یک سکوی نفتی چینی به ارزش یک میلیارد دلار به آبهای دریای چین جنوبی در نزدیکی ویتنام، اعتراضات ضد چینی گسترده ای در ویتنام صورت گرفت. 

 از آن زمان، چین در پی بهبود روابط خود با ویتنام بوده و مقامات ارشدی را به هانوی فرستاده است. 

 با این حال درگیری بین این دو کشور در ماه جاری میلادی پس از ارجاع مواضع ویتنام به دادگاه رسیدگی بین المللی مجددا افزایش یافت. 

 حزب کمونیست در هر دو کشور حکومت می کند و حجم تبادلات بین دو کشور سالانه 50 میلیارد دلار است. 

 چین ادعا می کند، حدود 90 درصد دریای چین جنوبی متعلق به این کشور است. 

 مالزی، برونئی و تایوان همچنین ادعایی درباره قسمت هایی از این دریای غنی مطرح می کنند. 

 انتهای پیام",8
"مسلمانان مالزی در مقابل سفارت فرانسه تجمع کردند 
 به گزارش خبرنگار بین الملل خبرگزاری موج، صدها نفر از مردم مالزی امروز (جمعه) در اعتراض به انتشار کاریکاتورهای موهن نشریه فرانسوی ""شارلی ابدو"" مقابل سفارت فرانسه اجتماع کردند. 
 بر اساس این گزارش، معترضان با سر دادن شعارهایی مانند مسلمانان متحد شوید و افتخار ما پیامبر ما در کوالالامپور دست به تجمعات اعتراض آمیز زدند. 
 گفته می شود، این نخستین تظاهرات در مالزی از زمان حمله به دفتر 'شارلی ابدو' در فرانسه و انتشار کاریکاتور موهن در این نشریه است. 
 نشریه موهن شارلی ابدو بر روی جلد تازه ترین شماره خود نقشی از پیامبر اسلام حضرت محمّد (ص) چاپ کرده در حالی که اشک می ریزد و پلاکارد من شارلی هستم را در دست دارد. این شماره نشریه فرانسوی علاوه بر این، چند کاریکاتور دیگر هم از نبی اکرم(ص) دارد. 
 به دنبال انتشار این تصاویر موهن موج اعتراضات در بسیاری از کشورهای مسلمان برپا شد که همگی آنها خواهان احترام دولت ها به مقدسات و ادیان مقدس هستند.",8
"مرکز اصلی گردشگری کوالالامپور مالزی تهدید به بمب گذاری شد 
 به گزارش ایرنا، تارنمای 'احمد فیصل' شهردار کوالالامپور روز شنبه به نیو استریت تایمز، گفت که وی نامه تهدیدآمیزی دریافت کرده است و پلیس مالزی از روز گذشته اقدامات امنیتی را برای انجام حملات احتمالی تروریستی افزایش داده است. 

 در حالی نامه تهدیدآمیز بمب گذاری در یکی از مراکز اصلی گردشگری کوالالامپور به شهردار این کلانشهر نوشته شده که سال گذشته حدود 25 میلیون گردشگر خارجی از مالزی دیدن کردند. 

 برج های دوقلوی پتروناس در قلب کوالالامپور یکی از مراکز مهم گردشگری و تجاری این شهر است که سالانه میلیون ها گردشگر از آن دیدن می کنند. 

 برنامه 'بازدید از مالزی' دولت این کشور در سال 2014 به منظور افزایش پذیرش گردشگر خارجی با ناپدیدشدن پرواز ام.اچ 370 و سقوط پرواز ام.اچ 17 در اوکراین با شکست مواجه شد و پوتراجایا امسال 'جشنواره مالزی 2015' را راه اندازی کرد که در آغاز سال با این تهدید مهم مواجه شد و در صورت عملی شدن آن دولت مالزی سال جاری میلادی را نیز با شکست برنامه گردشگری خود به پایان می برد. 

 کارزار 2015 مالزی وظیفه دارد موقعیت این کشور را به عنوان یکی از مقاصد سفر در جهان حفظ کرده و مالزی را به هدفش که جذب بیش از 29 میلیون و 400 هزار گردشگر و کسب 89 میلیارد رینگیت (حدود 28 میلیارد دلار) درآمد حاصل از این برنامه است، برساند. 

 از سوی دیگر 'نور رشید ابراهیم' معاون بازرس کل پلیس مالزی پیش از دریافت نامه تهدید آمیز به وسیله شهردار کوالالامپور اعلام کرد 'اگر چه تاکنون تهدید مشابهی در مالزی وجود نداشته است، اما پلیس فعالیت افراد و گروه های خاصی را زیر نظر دارد'. 

 وی گفت که ما با افزایش فعالیت های نظارتی و تقویت شبکه های اطلاعاتی، هر حرکتی توسط افراد و گروه های مشکوک را زیر نظر داریم. 

 پلیس مالزی پس از حمله به دفتر یک نشریه طنز در پاریس پایتخت فرانسه از افزایش اقدامات امنیتی در این کشور خبر داد. 

 آساق**241**1611",8
"تاکید پادشاه اردن و بحرین بر مقابله با گروه های تروریستی 
 به گزارش خبرنگار بین الملل خبرگزاری موج، عبدالله دوم و حمد بن عیسی آل خلیفه، پادشاهان اردن و بحرین اعلام کردند جنگ با تروریسم و افراط گرایی همان جنگ برای دفاع از دین اسلام در مقابل گروه تروریستی داعش است. 
 عبدالله دوم و حمد بن عیسی آل خلیفه در کاخ بسمان در امان دیدار و تازه ترین تحولات منطقه به ویژه تلاش های صورت گرفته برای جنگ با تروریسم و افراط گرایی را بررسی کردند. 
 دو طرف راه های تقویت همکاری بین نیروهای مسلح اردن و بحرین را به ویژه در زمینه هوایی بررسی کردند.",8
"باب کوکر: اوباما به دنبال مجوز کنگره برای اعزام نیرو به منظور مقابله با داعش است 
 به گزارش گروه بین الملل خبرگزاری فارس ، باب کورکر سناتور ارشد جمهوری خواه کنگره و رئیس کمیته روابط خارجی سنا آمریکا اعلام کرد که کاخ سفید به دنبال مجوز رسمی کنگره برای استفاده از نیروی نظامی علیه تکفیری های داعش می باشد و این درخواست را به زودی مطرح می کند. 

 خبرگزاری رویترز ضمن اعلام این خبر نوشت که کورکر اعلام کرد که با مقامات دولت باراک اوباما رئیس جمهور آمریکا درباره استفاده از نیروی نظامی علیه داعش گفت وگو کرده است و ابراز خوشبینی کرد که این موضوع به زودی در کنگره مطرح شود تا نمایندگان دو مجلس نمایندگان و سنا آمریکا که هم اکنون تحت کنترل جمهوری خواهان است درباره صدور مجوز استفاده از نیروی نظامی علیه داعش تصمیم گیری کنند. 

 کورکر به خبرنگاران گفت که کنگره باید درباره نوع مجوزی که دولت آمریکا به دنبال آن است اطلاعاتی داشته باشد و در آینده نزدیک جلسه ای برای مطرح کردن این موضوع در کنگره برگزار خواهد شد. 

 طبق گزارش رویترز، کاخ سفید هنوز درباره این اظهارات کورکر اظهاراتی را مطرح نکرده است. 

 دولت اوباما استدلال کرده است که کمپین پنج ماهه عملیات هوایی تحت رهبری آمریکا علیه داعش در عراق و سوریه طبق مجوزی که اوایل 2000 در دوران ریاست جمهوری بوش برای مبارزه با القاعده و گروههای وابسته به آن به تصویب رسید، کاملاً قانونی است. 

 با اینحال برخی از اعضای کنگره اعلام کرده اند که ترجیحاً برای مبارزه با تکفیری ها داعش باید مجوز جدیدی توسط کنگره به تصویب درآید. 

 اوباما طی یک کنفرانس خبری در ماه نوامبر اعلام کرد که به دنبال گرفتن مجوز جدیدی از کنگره برای مقابله با داعش است تا به جهان ثابت کند که واشنگتن در تلاش خود برای مقابله با داعش متحد است. 

 اوایل روز پنجشنبه هفته گذشته، جان بینر رئیس اکثریت جمهوری خواهان مجلس نمایندگان آمریکا از اوباما خواست تا طرح استفاده از نیروی نظامی علیه داعش را خیلی زود به کنگره ارسال کند و گفت که جمهوری خواهان کنگره با کاخ سفید همکاری می کنند تا این طرح به تصویب درآید. 

 انتهای پیام/",8
"تاجیکستان در 2014؛ از تنش های مرزی تا اجلاس شانگهای و سایه داعش 
 به گزارش خبرنگار خبرگزاری فارس در دوشنبه ، سال 2014 با وقوع برخی اتفاقات ناخوشایند برای تاجیکستان و قرقیزستان آغاز شد. در 11 ژانویه(بهمن ماه) مرزبانان 2 کشور با هم درگیر شده و از دو طرف تعدادی زخمی بر جای گذاشته شد، بهانه اصلی برای این درگیری عدم حل و فصل موضوع مناطق مرزی مورد اختلاف دوشنبه و بیشکک بود. 

 طی سال 2014 چند دور مذاکرات مرزی با حضور هیئت های رسمی 2 کشور صورت گرفت ولی هنوز بحث تعیین خط مرزی به نتیجه نرسیده و زمینه را برای اختلاف بین مرزبانان و ساکنان مناطق مرزی فراهم کرده که طی 12 ماه سالی که گذشت، حداقل 32 اتفاق جدی مرزی به ثبت رسید که در قیاس با سال 2013 بیش از 2 برابر بود. 

 از جمله در 9 آگوست (مرداد ماه) 2014 درگیری مرزی از طرف تاجیکستان و قرقیزستان تعدادی کشته و زخمی به جای گذاشت. 

 به این دلیل است که در دور پایانی مذاکرات مرزبانان 2 کشور در سال 2014 که در 9 دسامبر (آذر ماه) صورت گرفت، وضعیت مرز میان تاجیکستان و قرقیزستان مبهم و پیچیده عنوان شد. 

 اما الماس بیک آتامبایف رئیس جمهور قرقیزستان در آستانه سال جدید میلادی اعلام کرد که طی مذاکرات ماه سپتامبر (مهرماه) خود با امامعلی رحمان همتای تاجیکش در خصوص بیشتر مسائل دوجانبه شامل مباحث مرزی به توافق دست یافته است. 

 اما تردیدی وجود ندارد که تا به نتیجه رساندن مذاکرات و تعیین و علامت گذاری مرز میان 2 کشور، تلاش های پیگیرانه دوشنبه و بیشکک می تواند مانع افزایش اختلافات در مناطق مرزی شود. 

 ناامنی های خاروغ و مظنون بودن غربی ها 

 در 21 می(خردادماه) سال 2014 در شهر خاروغ مرکز استان خودمختار بدخشان نهادهای امنیتی اقدام به بازداشت اعضای یک گروه قاچاقچی مواد مخدر کردند که تعدادی قربانی در بین ساکنان این منطقه نیز به جای گذاشت. این موضوع منجر به اعتراضات عده ای از ساکنان محلی و بخصوص جوانان شد که در نتیجه چند ساختمان ادارات دولتی شامل دادگاه، کلانتری و دادستانی را به آتش کشیده و به اموال خصوصی نظیر خودروها نیز خسارات قابل توجهی وارد کردند. 

 بعد از چند دور مذاکرات، مقامات مرکزی با تظاهرکنندگان در 31 می(خرداد ماه) موافقت نامه ای در خصوص انجام تحقیقات مشترک نهادهای قضایی و نمایندگان جامعه مدنی بدخشان و کمک به عادی سازی اوضاع در این منطقه به امضا رسید. این اقدام منجر به بازگشت ثبات و آرامش به شهر خاروغ شد ولی تاکنون نتایج تحقیقات مشترک اعلام نشده است. 

 در آن موقع تحلیلگران این نظر را داشتند که برخی از سفارت خانه ها (انگلیس) و نمایندگی های سازمان های بین المللی (دفتر سازمان امنیت و همکاری اروپا) با برقراری تماس و آغاز همکاری با متنفذین محلی که با دولت مشکل دارند، می خواهند بر روندهای سیاسی در این منطقه حساس تاجیکستان و آسیای مرکزی کنترل داشته باشند. 

 2 سال پیش نیز درگیری هایی بین نیروهای دولتی و گروه های مسلح محلی در شهر خاروغ حدود 70 کشته به جای گذاشته و برای چندین ماه این منطقه به یکی از کانون های ناامنی در تاجیکستان تبدیل شده بود. 

 در ماه پایانی سال 2014 باز هم این شهر شاهد اتفاق جدید امنیتی بود. محمدباقر محمدباقراف از فرماندهان سابق اتحاد مخالفین تاجیک در بدخشان که از متنفذین این منطقه دانسته می شود، به همراهی تعدادی از جوانان محلی وارد ساختمان امنیت ملی در خاروغ شده و یکی از کارمندان را مورد ضرب و شتم قرار داد. بازداشت وی از سوی نهادهای امنیتی منجر به تجمع طرفدارانش شد و در نتیجه وی آزاد شد. 

 در ماه ژوئن (تیرماه) سالی که گذشت در خاروغ حادثه دیگری با نقش غربی ها رقم خورد. الکساندر صادق اف تبعه تاجیک و پژوهشگر دانشگاه تورنتوی کانادا به اتهام جاسوسی به نفع یکی از کشورهای اروپایی در مرکز استان بدخشان بازداشت شد. 

 در پی این بازداشت بود که سفارت انگلیس و سایر سازمان های غربی بیانیه های پخش کرده و خواستار آزادی بلافاصله صادق اف شدند. 

 استاد راهنمای علمی صادق اف در انگلیس اعلام کرد که وی بر روی یک پروژه مربوط به دانشگاه اکستر کار می کند و نظرسنجی این پژوهشگر در بدخشان نیز صرفا با اهداف مطالعاتی و علمی بوده است. 

 علی رغم اینکه نهادهای امنیتی تاجیکستان مدعی بودند که دلایل روشنی در رابطه با همکاری صادق اف با یکی از سرویس های اطلاعاتی اروپایی را در اختیار دارند، این پژوهشگر در ابتدا با شرط عدم خروج از تاجیکستان آزاد شد ولی سپس به طور مرموزی دوباره عازم اروپا و سپس کانادا شد. 

 سفر روحانی، راه اندازی کامل نیروگاه سنگ توده 2 و نشست سران شانگهای 

 در آستانه نشست ماه سپتامبر سران شانگهای در دوشنبه ، حسن روحانی رئیس جمهور ایران به تاجیکستان سفر رسمی (10-11 سپتامبر) انجام داد. 

 طی این سفر 10 سند همکاری به امضا رسید که به اعتقاد کارشناسان منجر به آغاز مرحله جدید همکاری میان 2کشور خواهد شد. 

 در 10 سپتامبر از طریق ویدئو کنفرانس روسای جمهور 2 ایران و تاجیکستان در مراسم رسمی راه اندازی کامل نیروگاه سنگ توده 2 با ظرفیت 220 میگاوات شرکت کردند. با راه اندازی این نیروگاه تولید سالانه برق تا 500 میلیون کیلووات ساعت افزایش یافته و تا 15 درصد کمبود برق در فصل پائیز و زمستان را کاهش داد. 

 جمهوری اسلامی ایران برای این پروژه 180 میلیون دلار سرمایه گذاری انجام داد. بر اساس توافق صورت گرفته میان دوشنبه و تهران، این نیروگاه به مدت 12.5 سال به عنوان مالکیت ایران باقی مانده و سپس به طرف تاجیک واگذار خواهد شد. 

 در نشست سران سازمان همکاری های شانگهای که در 11-12 سپتامبر در دوشنبه برگزار شد، علاوه بر سران عضو، همچنین تعدادی از روسای جمهور کشورهای ناظر، همکار و مهمان سازمان نیز شرکت کردند. 

 بحث امنیت از اصلی ترین محورهای این نشست بود و سران عضو بر ضرورت همکاری علیه افراطی گری و تروریسم تاکید کردند. 

 در نشست دوشنبه اسناد مربوط به توسعه اعضای سازمان به تصویب رسید که احتمالا در اجلاس 2015 که در شهر اوفای روسیه برگزار خواهد شد، اعضای جدید پذیرفته خواهند شد. 

 افزایش نقش اقتصادی چین 

 چین در سال 2014 مهم ترین سرمایه گذار خارجی تاجیکستان بود. شی جین پینگ رئیس جمهور چین در چارچوب سفر رسمی خود (12-13 سپتامبر) به تاجیکستان در مراسم آغاز ساخت خط لوله آسیای مرکزی - چین و افتتاح بلوک اول نیروگاه حرارتی دوشنبه 2 که با سرمایه گذاری 30 میلیون دلاری چین در حال احداث است، شرکت کرد. 

 در چارچوب این سفر 17 سند همکاری به امضا رسید که بر این اساس چین طی 3 سال آینده برای پروژه های زیربنایی حمل و نقل، صنایع، کشاورزی و... در تاجیکستان به مبلغ بیش از 6 میلیارد دلار سرمایه گذاری انجام خواهد داد. 

 دوشنبه و پکن در چارچوب برنامه همکاری های 2کشور برای سال های 2015-2020 تصمیم گرفتند که در 5 سال آینده مبادله تجاری خود را تا سقف 3میلیارد دلار افزایش دهند. 

 تجمع گروه های تروریستی در مرز با تاجیکستان 

 طی سال 2014 ده ها نفر از اعضای گروه های افراطی به اتهام اقدامات علیه دولت تاجیکستان و نظام سیاسی این کشور بازداشت و زندانی شدند. 

 در این سال بیش از همه، گروه تروریستی انصار الله و حرکت اسلامی ازبکستان در تاجیکستان وارد عمل شده ولی به دلیل تدابیری که از سوی نهادهای امنیتی و انتظامی این کشور اتخاذ شد، نتوانستند برنامه های خود را تحقق بخشند. از جمله انهدام چند تونل استراتژیک، کارخانه تولید آلومینیوم و... از اهداف اعضای بازداشت شده این گروه ها اعلام شد. 

 طی این سال اخبار مربوط به تجمع گروه های افراطی و تروریستی در مناطق شمالی افغانستان که با آسیای مرکزی هم مرز می باشند، مورد نگرانی مقامات تاجیک بوده است. 

 بحث دیگری که باعث تشویش افکار و اذهان مردم در تاجیکستان شده است حضور 200-300 نفر شبه نظامی این کشور در ترکیب داعش می باشد. 

 برخی از شبه نظامیان تاجیک از طریق فضای مجازی و شبکه های اجتماعی به صورت علنی از مردم این کشور و بخصوص جوانان دعوت به جهاد علیه کفار را می کنند. 

 از جمله در نیمه دوم ماه دسامبر در شبکه یوتیوب نوار ویدیویی جدیدی پیدا شد که نصرت نظراف یکی از شبه نظامیان تاجیک ملقب به ابو خالد کولابی به مقامات تاجیکستان هشدار می دهد که مجاهدین به زودی این سرزمین پر از کفر و شرک را آزاد خواهند کرد. 

 در این اواخر رسانه های دولتی تاجیکستان اعم از نشریه ها، تلویزیون و رادیو همه روزه به بحث و بررسی این پدیده خطرناک برای امنیت این کشور پرداخته و از مردم دعوت به همکاری برای جلوگیری از جذب جوانان به گروه های افراطی و تروریستی می کنند. 

 طی سال 2014 در تاجیکستان 20 گروه سازمان یافته جنایی کشف و بیش از 80 نفر از اعضای سازمان های افراطی نظیر حزب التحریر ، حرکت اسلامی ازبکستان، جماعت انصار الله، بیعت و... بازداشت شدند. 

 گروه 24 و تظاهراتی که صورت نگرفت 

 سازمان مخالف دولت موسوم به گروه 24 که در 2 سال پیش ایجاد شد، در اواخر ماه سپتامبر از طریق اینترنت و شبکه های اجتماعی دعوت به راه اندازی تظاهرات سراسری در 10 اکتبر سال 2014 در تاجیکستان کرد که نگرانی های را در میان مقامات و نیروهای امنیتی و انتظامی تاجیک به بار آورد. 

 در پی این اقدامات در 9 اکتبر (مهرماه) دادگاه عالی تاجیکستان این گروه را افراطی اعلام و فعالیت آن در قلمرو این کشور را ممنوع کرد. 

 عمرعلی قوت اف رهبر این گروه که در یک سال پیش بعد از 7ماه بازداشت در دوبی آزاد شده بود، دوباره به فعالیت های ضد دولتی پرداخت و 2 هفته پیش از سوی نیروهای انتظامی ترکیه بازداشت شد. 

 هنوز روشن نیست که آیا آنکارا این مخالف دولت تاجیکستان را به دوشنبه مسترد خواهد کرد. 

 افزایش فشارها بر حزب نهضت اسلامی 

 در سال 2014 همانند سال های قبل در رسانه های دولتی تاجیکستان مطالب متعددی علیه حزب نهضت اسلامی منتشر شد. اما این نکته تازگی داشت که طی سالی که گذشت هم از طریق شبکه های رسمی تلویزیونی و هم فضای مجازی نوارهای پخش شدند که از دست داشتن اعضای حزب نهضت و برخی از نمایندگان روحانیت این کشور در فساد اخلاقی حکایت می کرد. 

 این اقدامات از سوی رهبری نهضت اسلامی و بیشتر تحلیلگران به عنوان امکان سنجی افکار عمومی برای تعطیلی این حزب و کاهش نفوذ روحانیت استقلال خواه ارزیابی کردند. 

 اما احتمالا مقامات تاجیک در نهایت به این نتیجه رسیدند که بقای حزب نهضت اسلامی هنوز هم به اصطلاح قابل تحمل خواهد بود. 

 در سال 2014 پس از گذشت 15 سال از مصالحه ملی در تاجیکستان محی الدین کبیری رئیس نهضت اسلامی و تعدادی از نمایندگان رهبری این حزب مورد حمله برخی از افراد عادی مخالف اسلام سیاسی قرار گرفتند. 

 بیشتر کارشناسان تشدید فشارها بر حزب نهضت اسلامی را به دلیل افزایش محبوبیت آنها در میان جامعه این کشور و بخصوص مهاجران کاری مقیم روسیه ارتباط می دهند. 

 اما این موضوع نیز دو از ذهن نیست که مانند گذشته در ترکیب اعضای پارلمان جدید که با برگزاری انتخابات اول مارس(فروردین ماه) 2015 شکل خواهد گرفت، به حزب نهضت اسلامی بیش از 2 کرسی اختصاص یابد. این در حالی است که برخی از تحلیلگران حتی احتمال حذف کامل این حزب از پارلمان دور نمی دانند. 

 بحران مالی روسیه و تاثیر آن بر تاجیکستان 

 بر اثر اعمال تحریم های آمریکا و اروپا علیه روسیه در برابر کاهش ارزش روبل روسی همچنین سامانی واحد پول ملی تاجیکستان نیز با افت مواجه شد. 

 کاهش ارزش روبل روسی برای تاجیکستان در قیاس با سایر کشورهای منطقه تاثیر منفی بیشتری دارد. زیرا با توجه به حضور بیش از 1.5 میلیون نفر مهاجر کاری تاجیک در روسیه سالانه بیش از 4 میلیارد دلار به این کشور منتقل می شود. 

 بنابراین افت 60-70 درصدی ارزش روبل روسی منجر به کاهش دو برابری درآمدهای مهاجران کاری این کشور شد که بر روی زندگی روزمره مردم تاجیک تاثیر گذاشته است. 

 انتهای پیام/",8
"دستگاه ها در اهواز کم آوردند! 
 خبرآنلاین: 'احمدرضا لاهیجان زاده' گفت: تاکنون اهواز با این میزان گرد و غبار در هوا مواجه نشده و میزان گرد و غبار هوای این شهرستان بیش از 10 هزار بر میکروگرم گزارش شده است. 

 مدیرکل محیط زیست استان خوزستان گفت: دستگاه سنجش آلودگی محیط زیست استان رقمی بالای 10 هزار میکروگرم ندارد و قادر نیست به درستی میزان غلظت گرد و غبار را نشان دهد. 

 او گفت: شعاع دید در اهواز بسیار کاهش یافته است و باعث شده تا شهروندان به دلیل شرایط بسیار نامناسب هوا خانه نشین شوند. 

 مدیرکل محیط محیط زیست استان خوزستان گفت: افرادی که مبتلا به بیماری های قلبی و تنفسی هستند در فضای آزاد تردد نداشته باشند. 

 پنج شهرستان اهواز، آبادان، خرمشهر، بهبهان و دشت آزادگان استان خوزستان دچار گرد و غبار شدند که اهواز بالاترین میزان آلودگی را تا 70 برابر حد مجاز تجربه کرده است.",1
"خشم صهیونیستها از سوئد 
 1393/12/5 - 14:14 442051 

 به گزارش خبرگزاری شبستان، یتسحاک باخمان، سفیر رژیم صهیونیستی در سوئد، دولت سوئد به برقرار ارتباط با جنبش حماس در غزه و جانبداری از طرف فلسطینی متهم کرد. 

 حزب سوسیال دمکرات پس از پیروزی در انتخابات اخیر که چهار ماه پیش برگزار شد، دولت را به نخست وزیر استیفان لوفن اداره می کند. 

 باخمان در دیدار با صدای اسرائیل به حضور وزیر امور خارجه سوئد در روز همدردی با ملت فلسطین در مقر سازمان ملل متحد در نیویورک و دیدار اسقف کلیسای سوئد از نوار غزه اشاره کرد. 

 محمود عباس رئیس فلسطین دو هفته پیش اولین سفارت فلسطین در اروپا را در استکهلم افتتاح کرد. 

 گفتنی است، 134 کشور از جمله 8 کشور عضو اتحادیه اروپا، دولت فلسطین را به رسمیت شناخته اند. 

 پایان پیام/",8
"توافق کابل و دهلی نو برای فعال سازی صنعت بافندگی افغانستان 
 به گزارش خبرنگار خبرگزاری فارس در کابل، شیری امر سینها سفیر هند در کابل با مزمل شینواری سرپرست وزارت تجارت و صنایع افغانستان امروز توافقنامه ای را به امضا رساندند که بر اساس آن دهلی نو به کمک در جهت فعال سازی کارخانه های بافندگی افغانستان متعهد شده است. 

 به گزارش خبرنگار خبرگزاری فارس در کابل، شیری امر سینها سفیر هند در کابل با مزمل شینواری سرپرست وزارت تجارت و صنایع افغانستان امروز توافقنامه ای را به امضا رساندند که بر اساس آن دهلی نو جهت فعال سازی کارخانه های بافندگی افغانستان متعهد شده است. 

 انتقال آموخته ها و تجارب هند در بخش بافندگی به جانب افغانستان یکی دیگر از مواد موافقتنامه یادشده را تشکیل می دهد. 

 افغانستان زمانی کارخانه های مشهور بافندگی درسطح منطقه داشت اما سال ها جنگ و ویرانی در این کشور بساط فعالیت این کارخانه ها را برچید. 

 هر چند اکنون وزارت تجارت و صنایع این کشور ارقام دقیقی از تعداد کارخانه های فعال در بخش بافندگی را ندارد؛ اما گفته می شود که هم اکنون 2 کارخانه بافندگیِ بلژیکی و انگلیسی در افغانستان فعال است. 

 انتهای پیام",8
"خطوط هوایی قبرس تعطیل شد 
 به گزارش خبرگزاری مهر به نقل از رادیو آلمان، ""خریس یورگی یادیس"" وزیر اقتصادی و دارایی قبرس با اعلام این خبر افزود:خطوط هوایی قبرس به علت برخی مشکلات مالی به اجبار به تعطیلی کشانده شده است. 

 وی در توضیح گفته خود اظهار داشت: خط هوایی ملی قبرس پس از درخواست کمیسیون اتحادیه اروپا مبنی بازپرداخت 66 میلیون یورو که دولت نیکوزیا به این خط هوایی کمک کرده، دیگر این خط هوایی قادر به ادامه فعالیت های خود نبود و تعطیل شد. 

 این خط هوایی ملی قبرس پس از پایان استعمار انگلیس و استقلال قبرس از سال 1960 به دولت قبرس تعلق داشت. 

 وزیردارایی و اقتصادی قبرس با اشاره به روند مقابله با این مساله، گفت: بزودی سرمایه و تاسیسات آن به فروش خواهد رسید.",8
"خطر دنباله روی دیگر کشورهای بحران زده اروپایی از یونان 
 به گزارش گروه بین الملل خبرگزاری تسنیم ، ""رالف اشتگنر""معاون رئیس حزب سوسیال دموکرات آلمان در گفتگو با نشریه ""دی سایت"" انتقاد شدیدی را به دولت یونان وارد کرده و تصریح کرد خطر اینکه دیگر کشورهای اتحادیه اروپا نیز این مسیر را دنبال کنند بالا است. برلین باید سیاست های ریاضتی خود را تغییر دهد. 

 وی در پاسخ به این پرسش که آیا شما به عنوان یک سوسیال دموکرات چپ گرا از طرفداران ""آلکسیس تسیپراس"" نخست وزیر جدید یونان هستید اظهار داشت: خیر آقای تسیپراس یک سوسیال دموکرات نیست، پس من نمی توانم از وی طرفداری کنم. اما من به نتیجه انتخابات یونان احترام می گذارم. 

 اشتگنر همچنین این خطر را که ائتلاف دولتی مشابه آتن در دیگر کشورهای بحران زده اروپایی نیز شکل گیرد را بزرگ دانست و گفت بنابراین ما باید به تاکید کردن روی سیاست های ریاضتی صرف پایان دهیم. کمک های مالی اروپا بخصوص بانک ها را نجات داده اما به ندرت به انسان ها کمک کرده است. اگر اصلاحات به این مفهوم است که انستیتوهای مالی و موسسات اعتبار سنجی رضایت داشته باشند و حقوق بازنشستگی و دستمزد انسان ها کاهش پیدا کند و شهروندان شغل خود را از دست دهند این خوب نیست. بخصوص نسل جوان در سراسر اروپا در معرض این تهدید قرار دارند که از دموکراسی رویگردان شوند. 

 وی در ادامه با تاکید بر اینکه خانم مرکل در سراسر اروپا با سیاست های ریاضتی شناخته می شود نه حزب سوسیال دموکرات در ادامه این گفتگو تصریح کرد: البته در آلمان این مسئله که مطابق درخواست های دولت جدید یونان رفتار شود بسیار منفور است. با این حال باید بین بروکسل و آتن عاقلانه گفتگو انجام شود. برای آلمان به عنوان یک کشور صادرکننده در طولانی مدت شرایط خوب خواهد بود وقتی که وضعیت کشورهای همسایه ما در جنوب اروپا خوب باشد. نقاشی کردن تابلوهای وحشتناک روی دیوار کمکی به ما نمی کند. 

 در انتخابات 25 ژانویه (5 بهمن) در یونان حزب چپ گرای سیریزا به رهبری آلکسیس تسیپراس پیروز شد و دولت ائتلافی با حزب راستگرای ""یونانی های مستقل"" در این کشور تشکیل شد. 

 این دولت ائتلافی مخالف سیاست های ریاضتی تحمیلی اتحادیه اروپا بوده و اعلام کرده است به همکاری خود با تروئیکای اروپایی پایان می دهد. 

 انتهای پیام/ع",8
"پیشنهاد برگزاری انتخابات زودهنگام ریاست جمهوری در قزاقستان 
 به گزارش خبرنگار دفتر منطقه ای فارس در بیشکک ، روز گذشته (25 بهمن ماه) پیشنهادی از سوی کنگره خلق ملی قزاقستان (یک نهاد مشورتی در ریاست جمهوری کشور) در مورد برگزاری انتخابات زودهنگام ریاست جمهوری در این کشور ارائه شد. 

 بنابر اعلام پایگاه خبری تنگری نیوز ، این پیشنهاد در این جلسه اخیر شورای کنگره ملی قزاقستان که در تاریخ 14 فوریه(بهمن ماه) در کاخ صلح و پیمان در آستانه برگزار شد، مطرح شد. 

 در جلسه مذکور، اعضای این شورا حمایت خود را به اتفاق آرا در مورد درخواست های متعدد شهروندان قزاقستان با ابتکار عمل برگزاری انتخابات زودهنگام ریاست جمهوری در این کشور، اعلام کردند. 

 اعضای شورای مذکور در سخنرانی های خود اشاره داشتند که با توجه به افزایش بحران اقتصادی جهانی، برگزاری زودهنگام انتخابات ریاست جمهوری به این کشور اجازه خواهد داد تا به طور مؤثری به اجرای برنامه توسعه این کشور موسوم به نوری جول- راه آینده و همچنین به ادامه اجرای اولویت های توسعه ملی درازمدت مشخص شده در استراتژی قزاقستان-2050 ، بپردازد. 

 در نتیجه جلسه، اعضای شورای کنگره ملی قزاقستان بیانیه ای را خطاب به گروه پارلمانی مجلس مردم قزاقستان ارسال کرد که در آن خواستار تصویب ابتکار عملی برای برگزاری انتخابات زودهنگام ریاست جمهوری در این کشور شدند. 

 برخی کارشناسان این اقدام را مقدمه ای برای تجدید دوران ریاست جمهوری نورسلطان نظربایف ارزیابی می کنند. 

 انتخابات ریاست جمهوری و پارلمانی قزاقستان برای 2016 برنامه ریزی شده و لازم است که آنها به صورت مجزا برگزار شوند. 

 مجمع ملی قزاقستان متشکل از نمایندگان 130 ملیت ساکن در این کشور می باشد که ایده ایجاد آن توسط نورسلطان نظربایف در سال 1992 پیشنهاد شد ضمن آنکه نظربایف در ماه ژوئیه سال جاری 75 ساله می شود. 

 انتهای پیام/",8
"رسانه چینی: غرب در رقابت تسلیحاتی با چین شکست خورده است 
 به گزارش ایرنا از پکن، دولت ترکیه در سال 2013 میلادی در مناقصه ای، یک شرکت چینی را برای ساخت سامانه دفاع ضد موشکی به ارزش 4/3 میلیارد دلار انتخاب کرد که اجرای این پروژه تا مدتی پیش به دلیل مخالفت غرب و کشورهای عضو ناتو متوقف شد. 

 'عصمت یلماز' وزیر دفاع ترکیه در موضعی که به تازگی در این خصوص گرفته، تاکید کرده است که سامانه دفاع موشکی با همکاری چین در چارچوب سیستم داخلی ترکیه انجام می شود. 

 وی تاکید کرد که که همکاری در ساخت سیستم دفاع موشکی با کمک چین مغایر با همکاری ترکیه در سیستم دفاعی ناتو نیست. 

 روزنامه خوئن چیو شی بائو روز شنبه در گزارشی مشروح با انتشار تصاویری از این سامانه موشکی، تلاش های غرب برای توقف روند رو به جلوی چین و ترکیه در این حوزه را مورد ارزیابی قرار داد و آن را ناکامی بزرگ برای غرب دانست. 

 این روزنامه نوشت: در حالی همکاری آنکارا و پکن در حوزه تسلیحاتی در حال شکل گرفتن است که طرح یاد شده پیشتر و در مرحله اجرا، از سوی کشورهای عضو ناتو متوقف شده بود. 

 این رسانه چینی تاکید کرد که تصمیم مقام های ارشد ترکیه به ساخت سامانه موشکی جدید موسوم به هونگ چی 9 نشان دهنده تمایل این کشور به همکاری نظامی و تسلیحاتی با چین است. 

 این روزنامه پرتیراژ چینی همچنین به طور تلویحی رقابت شرکت های تسلیحاتی غربی با چین در تجارت تسلیحات سنگین را مورد اشاره قرار می دهد و می افزاید: پس از فشارها بر ترکیه برای ترک میز مذاکره با چین در خصوص سامانه موشکی هونگ چی 9، تلاش ها برای آغاز دور جدیدی از مناقصات جایگزین با حضور شرکت های اروپایی از جمله ریتون و لاکهید مارتین شکل گرفت. 

 سامانه موشکی ضد هوایی هونگ چی 9 به معنای 'پرچم سرخ' که در بازار بین المللی با نام مستعار اچ کیو 9 شناخته می شود، می تواند به سرعت روی اهداف متحرک در فاصله دوردست قفل شود و آنها را منهدم کند. 

 این سامانه همچنین می تواند در حملات هوایی گسترده و در حالی که امواج پارازیت برای از کارانداختن سامانه های راداری و سیستم های دفاعی فعال است، به خوبی عمل کند. 

 هونگ چی 9 در عین حال می تواند نه تنها هواپیما، بالگردهای نظامی مجهز به موشک و هواپیماهای بدون سرنشین را رهگیری کند و هدف قرار دهد بلکه از توانایی رهگیری و منهدم سازی موشک های کروز، موشک های هوا به زمین و بمب های هدایت شونده نیز برخوردار است. 

 تشدید رقابت های تسلیحاتی بین کشورهای توسعه یافته و قدرت های اقتصادی به ویژه چین، آمریکا و تعدادی از کشورهای اروپایی در حالی ادامه دارد که مدتی قبل اعلام شد، کشورهای آمریکا، روسیه، چین، کره شمالی و ترکیه معاهده جدید منع تجارت تسلیحات متعارف را امضا نکرده و یا آن را هنوز در مجالس ملی خود تصویب نکرده اند. 

 در همین حال تصمیم ترکیه بر ادامه مذاکرات موشکی با چین در حالی با استقبال و انعکاس گسترده رسانه های چینی روبه رو شده که رشد و توسعه روز افزون اقتصاد این کشور در سال های اخیر بحث ها و واکنش های فراوانی در محافل مختلف در پی داشته است. 

 تلاش دولتمردان چینی در سالیان اخیر علاوه بر بخش اقتصادی؛ در حوزه نظامی نیز نشان دهنده مسیری است که آنان برای آینده ترسیم کرده اند، مسیری که به گفته رهبران عالی این کشور نوسازی و ارتقای سریع نیروی نظامی هدف اصلی و عمده آن است. 

 آساق*1*231*1597**1010",8
"بارش برف و باران در مازندران/ کاهش دمای هوا 
 احمد اسدی امروز در گفت وگو با خبرنگار خبرگزاری فارس در ساری، اظهار کرد: براساس تجزیه و تحلیل آخرین نقشه های پیش یابی هواشناسی وضعیت جوی مازندران،از روز پنج شنبه 23 بهمن ماه امسال لغایت اوایل هفته آینده نفوذ سامانه پرفشار و همچنین تقویت جریانات سرد و مرطوب شمالی را بر روی سواحل جنوبی دریای خزر نشان می دهد. 

 وی با اشاره به این که این وضعیت با عبور متناوب امواج کم و بیش ناپایدار تراز میانی جو همراهی دارد، بیان داشت: پیش بینی می شود تا روزهای اوایل هفته آینده به تناوب شاهد بارندگی در سطح استان باشیم. 

 اسدی با اعلام اینکه در این مدت دمای هوای مازندران کاهش خواهد داشت، گفت: به همین دلیل انتظار می رود بارش در ارتفاعات سردسیر (کوهستانی) مازندران به صورت برف باشد. 

 وی با یادآوری این نکته که در برخی از مناطق، آسمان مازندران در برخی ساعات مه آلود خواهد بود، افزود: وضعیت دریا نیز در این مدت مواج پیش بینی می شود. 

 انتهای پیام/86003/ج10",1
"استعفای فرمانده پلیس کابل پذیرفته نشد 
 به گزارش خبرنگار خبرگزاری فارس در کابل ، حشمت استانکزی سخنگوی فرماندهی پلیس کابل امروز (دوشنبه) اعلام کرد: استعفای ظاهر ظاهر فرمانده پلیس کابل مورد پذیرش واقع نشد و امروز دوباره به دفتر کار خود بازگشت. 

 استانکزی دلیل حضور دوباره وی در سمت پیشین را درخواست مکرر مقام های ارشد وزارت کشور افغانستان اعلام کرد و گفت: دلیل عدم پذیرش استعفا و تداوم کار وی به خاطر اقدامات شایسته ظاهر در سمت فرماندهی پلیس کابل بوده است. 

 ظاهر ظاهر روز گذشته به دلیل افزایش ناامنی در کابل از سمت خود استعفا کرد. 

 انتهای پیام/.",8
"پیروزی حزب سیریزا، یونان را از بند سیاست ریاضتی دیکته شده از سوی آلمان آزاد می کند 
 به گزارش گروه بین الملل خبرگزاری فارس ، رهبر حزب پودموس اسپانیا شب گذشته با استقبال از پیروزی حزب مخالف سیاست های ریاضتی دولت آتن در انتخابات پارلمانی یونان اعلام کرد که این پیروزی یونان را از بند سیاست ریاضتی دیکته شده از سوی آلمان و صدراعظم این کشور آزاد می کند. 

 به نوشته روزنامه فرانسوی فیگارو ، پابلو ایگلسیاس رهبر حزب پودموس اسپانیا که اعضای آن اغلب از چپگرایان افراطی هستند، یکشنبه شب در اظهاراتی اعلام کرد: پیروزی حزب سیریزا به رهبری آلکسی سپیراس در انتخابات پارلمانی یونان، این امکان را برای یونان فراهم می کند که خود را از بند سیاست ریاضتی دیکته شده از سوی آلمان آزاد کند. 

 وی طی گفت وگویی تلویزیونی افزود: یونانی ها از این پس به جای نماینده آنگلا مرکل در یونان که پیش از هر چیز به فکر منافع آلمان و مردم این کشور است، یک رئیس جمور واقعی خواهند داشت. 

 رهبر حزب پودموس اسپانیا در ادامه گفت: ما برای حمایت از حزب سیریزا تلاش خواهیم کرد اما به تلاش ها و فعالیت های خود در اسپانیا نیز که کشوری با واقعیت های اقتصادی و سیاسی کاملا متمایز است، ادامه خواهیم داد. 

 وی افزود: امید از هم اینک ظهور یافته اما این امید باید همراه با جدیت، مسئولیت پذیری و عاری از هرگونه سرخوشی باشد. سال بسیار دشواری در انتظار ماست که ما طی آن با موانع و مشکلات بسیاری مواجه خواهیم شد اما باید خوشحال باشیم که طی ماه های آینده پیروزی حزب پودموس در انتخابات پارلمانی اسپانیا را نیز که نوامبر آینده برگزار خواهد شد، جشن خواهیم گرفت. 

 انتخابات پارلمانی زودهنگام یونان روز گذشته در این کشور برگزار شد و طبق نتایج غیررسمی، حزب مخالف سیاست های ریاضت اقتصادی دولت آتن با اختلاف 6 درصدی از حزب رقیب خود، پیروز این انتخابات است. 

 برگزاری انتخابات زودهنگام پارلمانی در یونان پس از آن صورت گرفت که دو دور قبلی انتخابات در پارلمان یونان منجر به حصول حد نصاب آراء کافی برای تعیین رئیس جمهور نشد. 

 یونان یا بحران اقتصادی دست به گریبان است و برای حل مشکلات مالی خود از نهادهای جهانی وام گرفته است. 

 انتهای پیام/م",8
"فواد معصوم: بغداد از قضیه فلسطین در محافل بین المللی حمایت می کند 
 به گزارش گروه بین الملل خبرگزاری فارس ، فواد معصوم رئیس جمهور عراق امروز (سه شنبه) در استقبال از احمد عقل سفیر فلسطین در بغداد گفت که عراق به قضیه فلسطین اهتمام می ورزد و از آن در محافل بین المللی حمایت می کند. 

 بر اساس بیانیه دفتر ریاست جمهوری عراق که نسخه ای از آن به دست خبرگزاری کل العراق رسید، معصوم با سفیر فلسطین در کاخ السلام بغداد علاوه بر گفت وگو درباره مسائل کلی در منطقه و روابط دوجانبه عراق و فلسطین، حمایت عراق از مسئله فلسطین و تلاش برای حل و فصل عادلانه آن را نیز بررسی کرد. 

 احمد عقل نیز از رئیس جمهور عراق برای این دیدار تقدیر و جدیدترین تحولات فلسطین در دو سطح داخلی و خارجی را ارائه کرد. 

 وی در ادامه بر اهمیت نقش عراق در حمایت از حق عادلانه ملت فلسطین تاکید کرد. 

 سفیر فلسطین همچنین گفت که کشورش از عراق در جنگ با داعش حمایت می کند و امیدوار است که ملت عراق از این تهدید مسلّم که به عراق محدود نمی شود و تمام منطقه را تحت الشعاع قرار می دهد، رهایی یابد. 

 انتهای پیام/غ",8
"فرانسه همدست مظنون حمله به موزه یهودیان بروکسل را به بلژیک تحویل داد 
 به گزارش گروه بین الملل خبرگزاری فارس ، با گذشت 9 ماه از حمله به موزه یهودیان در بروکسل پایتخت بلژیک، مقامات قضایی این کشور، ناصر بندرر همدست مظنون حمله به موزه را رسما به همدستی در این حمله متهم کردند. دادستان شهر بروکسل روز گذشته اعلام کرد که فرانسه بندرر، 26 ساله و اهل شهر مارسی را روز دوشنبه به بلژیک تحویل داده است. ناصر بندرر در 9 دسامبر 2014 (19 آذر) بازداشت شده بود. 

 خبرگزاری آسوشیتدپرس نوشت که مقامات قضایی بلژیک بندرر را متهم کرده اند که مهدی نموش را در حمله به موزه یهودی ها در بروکسل حمایت کرده است. به گفته مقامات قضایی، بندرر هنگام بازداشت اسلحه به همراه داشته است با این حال وی اتهامات مربوط به همدستی در حمله تروریستی 24 مه به موزه یهودیان بروکسل را رد می کند. 

 مهدی نموش 6 روز پس از حمله به موزه یهودی بروکسل که 4 کشته بر جای گذاشت، هنگام پیاده شدن از اتوبوسی که از پایتخت بلژیک می آمد، دستگیر شد. او هم هنگام بازداشت اسلحه در اختیار داشت و اواخر ژوئن برای پاسخگویی به اتهاماتش به بلژیک تحویل داده شد. 

 نموش متهم شده است که با عضویت در داعش در سوریه در کنار آنان جنگیده است. وی پس از دستگیری در فرانسه به بلژیک تحویل داده شد و در این کشور زندانی است. به گفته دادستانی فرانسه، در ویدئویی که از این مرد به دست آمده سلاح هایی که احتمالا او از آن استفاده کرده نیز دیده می شود و مسئولیت این حمله را پذیرفته است. 

 نموش در زندان های مختلف فرانسه حبس بوده و در دوران حبس افکار افراطی پیدا کرده است. که منوش و بندرر در اواسط سال 2008 تا پایان 2010 هم سلول بودند.برخلاف نموش، ناصر بندرر هر گونه همکاری نزدیک یا دور را در ماجرای حمله به موزه یهودی بروکسل رد می کند. 

 انتهای پیام/م",8
"نخست وزیر گرجستان: تفلیس آماده مذاکره با روسیه است 
 نخست وزیر گرجستان در کنفرانس امنیتی مونیخ گفت، دولت تفلیس آماده برگزاری مذاکرات نتیجه بخش با روسیه است. 

 به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، سرویس خبری دولت گرجستان در بیانیه ای گفت: ایراکلی گاریباشویلی، نخست وزیر گرجستان درخصوص نشست با ولادیمیر پوتین، رئیس جمهوری روسیه گفت: دولت تفلیس آماده این مذاکرات است. 

 گاریباشویلی تاکید کرد: این دیدار باید نتیجه بخش باشد. 

 روابط دیپلماتیک تفلیس و مسکو در اوت سال 2008 میلادی پس از آن خدشه دار شد که روسیه آبخازیا و اوستیای جنوبی را پس از جنگی پنج روزه با گرجستان به عنوان کشورهای مستقل به رسمیت شناخت. دولت گرجستان اعلام کرد، این دو جمهوری قفقاز مناطق اشغالی هستند. 

 24 نوامبر سال 2014 میلادی پوتین و رائول خاچینبا، رهبر آبخازیا توافقنامه ای را درباره مشارکت و همکاری های استراتژیک امضا کردند. این توافقنامه ایجاد یک فضای مشترک برای دفاع و امنیت از جمله یک نیروی نظامی مشترک را که از سوی مردم و کشور اداره می شود، پیش بینی می کند. 

 گاریباشویلی در کنفرانس امنیتی مونیخ بار دیگر نسبت به توافقنامه همکاری روسیه با آبخازیا و اوستیای جنوبی ابراز نگرانی کرده و گفت که آینده این مناطق تنها با گرجستان ممکن است. 

 در سال 2014 میلادی روسیه و گرجستان بیانیه هایی را در رابطه با احتمال دیدار دوجانبه منتشر کردند. پوتین 18 دسامبر سال گذشته میلادی گفت، روسیه از دیدن نمایندگان دولت گرجستان در مسکو خوشنود می شود. 

 انتهای پیام",8
"دیدگاه های شیلی جنگ طلبی و خشونت را در پی دارد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از ای بی آی ، آلوارو گارسیا لینرا معاون رئیس جمهور بولیوی روز گذشته طی کنفرانسی مطبوعاتی اعلام کرد شیلی دیدگاه های قرن نوزدهم میلادی را دارد زیرا این طور وانمود می کند که اقتدار دادگاه بین المللی لاهه را به رسمیت نمی شناسد. 

 لینرا دراین خصوص خاطرنشان کرد: به رسمیت نشناختن دادگاه بین المللی یا تلاش برای نادیده گرفتن قدرت و حیطه اختیارات این دادگاه جهانی که کشورهای پیشرفته نیز عضو آن هستند، تلاشی بیهوده در راستای به حاشیه کشاندن سیستم بین المللی عدالت می باشد. 

 معاون رئیس جمهور بولیوی همچنین به اظهارات اخیر هرالدو مونیوز وزیر امور خارجه شیلی اشاره کرد و هشدار داد: سخنان وی غیر مسئولانه است؛ مونیوز پیشتر تصریح کرده بود که بولیوی با بردن شکایت مناقشات دریایی به دادگاه لاهه، تنها وقت تلف می کند. 

 لینرا همچنین به مقامات شیلی نسبت به احتمال انزوای این کشور هشدار داد و گفت: داشتن ایده های قرن نوزدهمی، برابر است با بازگشت به دوره سوءاستفاده، جنگ طلبی و خشونت. 

 علاوه بر این، وی بر اهمیت نقش برتر اصول بین المللی تاکید کرد و اذعان داشت که قرن بیست و یکم با قوانین جهانی، صلح آمیز و مذاکره اداره می شود که هم زیستی مسالمت آمیز کشورهای مدرن را میسر می سازد. 
 در سال 1879 دولت بولیوی قراردادی را که با یک شرکت شیلیایی منعقد کرده بود، نقض کرد و این اختلاف میان شیلی و بولیوی منجر به وقوع جنگ اقیانوس آرام بین سال های 1879 تا 1883 گردید. 

 از سال 1904 و پس از عقد قرارداد صلح میان شیلی و بولیوی روابط این 2 کشور رو به تیرگی گرایید؛ در این قرارداد بولیوی ساحل هم مرز با شیلی و همچنین با اقیانوس آرام را از دست داد. 

 دولت شیلی مدعی است، که این پیمان در سال 1924 از سوی نمایندگان پارلمان دو کشور تایید شده و فقط مرزهای خاکی و دریایی آنها را مشخص می کند که بر این اساس بولیوی نمی تواند حق دسترسی آزاد به اقیانوس و یا هر گونه ادعای ارضی در این زمینه داشته باشد. 

 بولیوی در قرن چهاردهم طی جنگ اقیانوس آرام راه های ارتباطی خود را با آب های آزاد این اقیانوس از دست داد و اکنون به دنبال احیای این مناطق و به نتیجه رسیدن مذاکراتش در دادگاه بین المللی لاهه که بیش از یک قرن به طول انجامیده می باشد. 

 انتهای پیام/",8
"درخواست وزیر خارجه مصر برای تصویب پیش نویس قطعنامه درباره لیبی 
 به گزارش خبرنگار بین الملل خبرگزاری موج، سامح شکری، وزیر خارجه مصر در گفت و گو با شبکه تلویزیونی اسکای نیوز عربی اعلام کرد: هدف پیش نویس قطعنامه کشورهای عربی در شورای امنیت برای حمایت از دولت لیبی است. 
 وی با اشاره به برخی از اختلاف نظرها میان واشنگتن و قاهره درباره اوضاع لیبی افزود: با وجود این اختلاف؛ ولی همه در از بین بردن تروریسم و حمایت از دولت لیبی و هیئت نمایندگی سازمان ملل در این کشور اتفاق نظر داریم. 
 شکری بیان داشت: همچنان برخی از اعضای شورای امنیت درباره این پیش نویس قطعنامه ملاحظاتی دارند و یکی از این ملاحظات این است که دولت لیبی با نادیده گرفتن گزینه های سیاسی و گفت و گو با گروه های مخالف تنها بر گزینه نظامی اصرار ورزد. 
 وی اظهار داشت: باید همه گروه های سیاسی در لیبی برای رسیدن به راه حل سیاسی که تضمین کننده تشکیل دولت وحدت ملی است به توافق برسند.",8
"تلاش مضحک آویگدور لیبرمن برای موج سواری بر تحولات پاریس و بروکسل 
 به گزارش گروه بین الملل خبرگزاری فارس ، وزیر خارجه رژیم صهیونیستی در واکنش به اقدامات اخیر در فرانسه و بلژیک، اقدامات ضد انسانی این رژیم علیه فلسطینیان را مشابه عملیات اخیر در اروپا خواند. 

 وزیر خارجه رژیم صهیونیستی امروز در صفحه شخصی فیس بوک خود با اشاره به اقدامات اخیر پلیس فرانسه و بلژیک در بازداشت و حمله به مظنونان تروریست نوشت: در عجبم آیا اتحادیه اروپا دولتهای فرانسه و بلژیک را به خاطر استفاده بیش از حد از زور، محکوم خواهد کرد یا خیر؟ . 

 به گزارش روزنامه صهیونیستی یدیعوت آحارونوت ، آویگدور لیبرمن افزود: در عجبم آیا اتحادیه اروپا از انها(فرانسه و بلژیک) خواهد خواست تا با تروریستها مذاکره کرده و اختلافات و مسائل را روی میز مذاکره حل کند؟ . 

 اظهارات لیبرمن در واکنش به انتقادات مقام های اتحادیه اروپا از تل آویو در موضوع مذاکرات سازش و ادامه سیاست های رژیم صهیونیستی در شهرک سازی ها در اراضی اشغالی مطرح شد. 

 انتهای پیام/",8
"ارتباطات خانواده اوباما با سازمان سیا 
 در ادامه اختلافات و درگیری های مسلحانه گروه های تروریستی، منطقه غوطه شرقی دمشق شاهد ترور مسئول دایره ترورهای داعش و زبده ترین تک تیرانداز این گروه تروریستی تکفیری ... 

 به گزارش خبرگزاری فارس، "" وین مدسن "" روزنامه نگار، محقق و نویسنده مشهور آمریکایی موفق شده است پرونده هایی از سازمان سیا را بدست بیاورد که بیانگر ارتباط این سازمان با نهادها و شخصیت هایی است که نقش مهمی در زندگی ""باراک اوباما "" رئیس جمهوری آمریکا، مادر، پدر، مادربزرگ و پدرخوانده او داشته اند . 

 پایگاه خبری – تحلیلی ""ولترنت "" در اولین بخش از گزارش خود در این رابطه به بررسی ارتباطات بین باراک اوبامای پدر و عملیات های تحت حمایت سازمان سیا در کنیا به منظور مقابله با تاثیرات رو به افزایش شوروی و چین در میان دانشجویان می پردازد. عملیات هایی که در سطح بالاتری به دنبال ایجاد شرایطی برای جلوگیری از ظهور سران مستقل آفریقایی بودند . 

 مدسن در گزارش خود می نویسد: رئیس جمهور اوباما در سال 1983 شغلی در شرکت "" بیزینس اینترنشنال "" داشت. این شرکت یکی از پوشش های سازمان سیا بود که با برگزاری سمینارهای مختلف، سران قدرتمند جهان را دعوت می کرد و از روزنامه نگاران نیز به عنوان مامورانش در خارج کشور بهره می گرفت . 

 بر اساس این گزارش، کار اوباما مرتبط با فعالیت های جاسوسی سیا بود که توسط ""استنلی آن دانهام "" مادر باراک و پس از کودتای اندونزی در دهه 60 میلادی به سود تعدادی از سازمان های عملیاتی تحت پوشش سازمان سیا اجرا می شد. از جمله این سازمان ها ""مرکز شرق – غرب "" دانشگاه هاوایی، ""آژانس توسعه بین الملل آمریکا "" و ""بنیاد فورد "" بودند . 

 این گزارش می افزاید: دانهام سال 1965 با ""لولو سوئتورو "" پدرخوانده اوباما در مرکز شرق – غرب آشنا می شود و با او ازدواج می کند؛ سوئترو همان سال به اندونزی فراخوانده می شود تا به عنوان یک افسر ارشد ارتش و معاون ژنرال ""سوهارتو "" و سازمان سیا در براندازی خونین رئیس جمهور ""سوکارنو "" کمک کند . 

 اما باراک اوبامای پدر در سال 1959، با دانهام در کلاس زبان روسی دانشگاه هاوایی آشنا می شود. این کلاس ها بخشی از برنامه ای بود که 280 دانشجوی آفریقای شرقی به ایالات متحده آورده می شدند تا در دانشکده های مختلف حضور پیدا کنند . 

 روزنامه رویترز طی گزارشی در 12 سپتامبر 1960 تصریح کرد که برنامه مذکور بواسطه بورسیه های تحصیلی که از سوی بنیاد ""جوزف کندی "" اعطا شدند، برگزار می شد . 

 مدسن توضیح می دهد: برنامه انتقال دانشجویان آفریقایی به دانشگاه های آمریکا در حقیقت عملیاتی از سوی سازمان سیا و با هدف آموزش و تعلیم ماموران آینده این سازمان برای تاثیرگذاری در آفریقا بود. زیرا آفریقا در آن زمان تبدیل به صحنه نبرد بین ایالات متحده و اتحاد شوروی و چین شده بود تا بر کشورهای تازه به استقلال رسیده این قاره تاثیر بگذرانند . 

 این در حالی بود که برنامه انتقال دانشجویان آفریقایی به آمریکا از سوی "" ماسیندا مولیرو "" معاون رهبر ""اتحادیه دموکراتیک آفریقایی های کنیایی "" محکوم شد. از سوی دیگر حزب ""اتحادیه ملی آفریقایی های کنیایی "" به رهبری "" تام ام بویا "" از این برنامه حمایت می کرد . 

 تام ام بویا یک ملی گرا و رهبر کارگری بود که اوبامای پدر را برای استفاده از بورسیه تحصیلی دانشگاه هاوایی انتخاب کرد . 

 اوبامای پدر هم که با یک زن کنیایی ازدواج کرده بود و فرزند کوچکی هم داشت، دوم فوریه 1961 در ""مائویی "" با دانهام ازدواج کرد و مدتی بعد باراک اوباما از این زوج به دنیا آمد . 
 گزارش رویترز به نقل از مولیرو می نویسد: اتحادیه دموکراتیک آفریقایی های کنیایی نماینده ای را به ایالات متحده فرستاد تا در مورد دانشجویان کنیایی که ""هدایایی "" را از آمریکایی ها دریافت کرده بودند، تحقیق کند و مطمئن شود که هدایای دیگری که به این دانشجویان اعطا می شود از سوی افرادی باشد که واقعا به توسعه کنیا علاقه مند هستند . 

 این گزارش می افزاید: ام بویا بعد از آنکه پیشنهاد بورسیه 100 هزار دلاری وزارت خارجه آمریکا را رد کرد، پیشنهاد مشابهی را از سوی بنیاد کندی دریافت کرد و آن را پذیرفت . 

 مدسن می نویسد: واضح است که ام بویا نگران آن بود که دریافت مستقیم کمک از سوی ایالات متحده می تواند موجب ظنین شدن سیاستمداران کمونیست کنیا شود که همان موقع نیز به روابط ام بویا با سیا مشکوک بودند . 

 بر اساس این گزارش، پروژه انتقال دانشجویان آفریقایی از سوی بنیاد کندی و بنیاد دانشجویان آفریقایی – آمریکایی تهیه شد. و در سال 1959 توسط ام بویا سازمان دهی شد تا دانشجویانی از کنیا، اوگاندا، تانگانیکا، زانزیبار، رهودیسیای شمالی و جنوبی و نیاسالند به آمریکا فرستاده شوند . 
 گزارش رویترز همچنین می افزاید: مولیرو این اتهام را مطرح کرد که آفریقایی ها بواسطه برنامه اعزام دانشجویان منتخب به دانشگاه های آمریکا "" آسیب دیده و تلخی کشیده اند . "" 

 وی اظهار داشت: امتیازاتی به دو قبیله بزرگ کنیا یعنی ""کیکویو "" و ""لو "" ارایه شد و در حالی که بسیاری از دانشجویان در امتحان های ورودی ناموفق بودند، برخی از آن ها گواهینامه درجه یک اخذ کردند . 
 این گزارش می افزاید: اوبامای پدر یکی از دوستان ""ام بویا "" و اهل قبیله لو بود. بنابراین بعد از آنکه ام بویا در سال 1969 ترور شد، اوبامای پدر در دادگاه شهادت داد و ادعا کرد که وی به دلیل شهادتش در دادگاه هدف تلاش ها برای ترور قرار گرفته است . 

 بر اساس این گزارش، اوبامای پدر که سال 1962 دانشگاه هاوایی را ترک کرد و به هاروارد رفت، در سال 1964 از دانهام طلاق گرفت و با "" روث نیدساند "" یکی از دانشجویان یهودی – آمریکایی هاروارد ازدواج کرد و به همراه وی به کنیا بازگشت . 

 این گزارش با بیان آنکه اوباما و نیدساند هم در حالی که دو فرزند پسر داشتند، کمی بعد از هم طلاق گرفتند، می افزاید: اوباما برای وزارت خانه های حمل و نقل و دارایی و همچنین یکی از شرکت های نفت کنیا کار کرد و در نهایت در سال 1982 طی یک تصادف در حین رانندگی درگذشت . 
 در مراسم به خاکسپاری او بسیاری از سیاستمداران برجسته کنیا از جمله "" رابرت اوکو "" که بعدها وزیر خارجه شد و در سال 1990 به قتل رسید، حضور داشتند . 

 پرونده های سیا نشان می دهند که ام بویا یکی از مامورین تاثیرگذاری مهم سازمان سیا بود که نه تنها در کنیا، بلکه در کل آفریقا فعالیت می کرد . 

 طبق یکی از ""خلاصه وضعیت های اطلاعاتی هفتگی "" سیا به تاریخ 19 نوامبر 1959 ، ام بویا در دومین ""کنفرانس خلق کل آفریقا "" در تونس برای بازرسی افراطی گرایان مورد استفاده قرار گرفت . 

 در بخشی از این گزارش آمده است: اختلافات جدی بین ""کوام انکروما "" نخست وزیر غنا و ام بویا ملی گرای کنیایی که دسامبر گذشته در بررسی افراطی گرایان اولین نشست کنفرانس خلق کل آفریقا در عکا همکاری موثری کرد، بوجود آمده است . 

 مدسن توضیح می دهد: عبارت ""همکاری موثر "" اشاره به آن دارد که ام بویا با سیا همکاری می کرده است. در حقیقت در جریان همین همکاری با سیا در عکا و تونس بود که ام بویا پدر رئیس جمهور آمریکا را برای دریافت بورس تحصیلی و اعزام به دانشگاه هاوایی انتخاب کرد. یعنی جایی که وی با مادر رئیس جمهور اوباما ازدواج کرد . 

 یکی دیگر از خلاصه وضعیت های اطلاعاتی هفتگی سیا به تاریخ 3 آوریل 1958 تصریح می کند که ام بویا ""به نظر می رسد که همچنان امیدبخش ترین رهبر آفریقایی باشد . "" 

 در گزارش سری دیگری از سیا به تاریخ 18 دسامبر 1958، ام بویا ملی گرای کنیایی، یک ""رئیس جوان متحرک و قادر "" حزب ""مجمع خلق "" نامیده می شود که رقیبی برای ""افراطی گرایانی "" همچون انکرومای تحت حمایت نمایندگان چین و شوروی بود . 

 همچین گزارش سری دیگری از سازمان سیا در مورد کنفرانس خلق کل آفریقا در سال 1961، به تاریخ اول نوامبر 1961 نشان می دهد که محافظه کاری ام بویا دقیقا در تضاد با سیاست های چپ گرایانه انکروما و دیگر همفکران او بود . 

 بر اساس این گزارش، حامیان کمونیستی که در کمیته هدایت کنفرانس خلق کل آفریقا در سال 1961 و در قاهره انتخاب شدند، عبارت بودن داز ""عبدولی دیالو "" دبیر کل کنفرانس خلق کل آفریقا از سنگال، ""احمد بورمندجل "" از الجزیره، "" ماریو د اندراد "" از آنگولا، ""انتائو موخل "" از باسوتولند، ""کینگو ابل "" از کامرون، ""آنتونی کیووا "" از کنگو، ""کوجو بوتسیو: از غنا، ""اسماعیل توره "" از گینه، ""دوسمو جانسون "" از لیبری ""، ""مودیبو دیالو "" از مالی، ""محجوب بن صدیق "" از مراکش، "" جیبو باکاری "" از نیجر، ""تونجی اوتگبیا "" از نیجریه، ""کانیاما چیوم "" از نیاسالند، ""علی عبدالهی "" از سومالی، ""تنیسون ماکیاوان "" از آفریقای جنوبی و ""محمد فواد جلال "" از جمهوری متحده عربی؛ 

 اما تنها اشخاصی از حاضرین در کنفرانس قاهره که از سوی سیا مورد توجه قرار گرفتند، ام بویا بود که ظاهرا به عنوان خبررسان این سازمان کار می کرد و همچنین ""جاشوا انکومو "" از رهودسیای جنوبی، ""موناکا "" از تانگایکا، "" عبدالمجید شاکر "" از تونس و ""جان کاکونگ "" از اوگاندا؛ 
 این گزارش ادامه می دهد: انکروما در سال 1966 و هنگامی که در حال بازدید از چین و ویتنام شمالی بود، بطور ناگهانی و در نتیجه کودتای تحت حمایت سیا، از قدرت برکنار شد . 

 یک سال پس از آن نیز، سازمان سیا بواسطه یک کودتای دیگر که مرتبط با خانواده رئیس جمهور اوباما و اقوام مادری او می شد، سوکارنو را برکنار کرد . 

 در واقع این ظن وجود دارد که ام بویا در سال 1969 و بدست مامورین چینی که در احزاب ضد ام بویای دولت رئیس جمهور جومو کنیاتا فعالیت می کردند ترور شد تا یک رهبر سیاسی برجسته حامی آمریکا از بین برود . 

 در پی مرگ ام بویا، تمامی سفارت خانه ها در نایروبی به جز سفارت جمهوری خلق چین، پرچم خود را به حالت نیمه برافراشته درآوردند . 

 این گزارش ادامه می دهد: تاثیرگذاری ام بویا در دولت کنیا تا مدت ها پس از مرگش و تا زمانی که اوبامای پدر زنده بود، ادامه داشت . 

 در سال 1975 و بعد از قتل ""جوسیا کاریوکی "" یکی از سیاستمداران اتحاد ملی آفریقایی های کنیایی و کسی که به همراه ام بویا و اوباما اتحاد ملی را تشکیل داد، کنیاتا سه وزیر سرکش کابینه خود را که روابط شخصی با کاریوکی و یا ام بویا داشتند را عزل کرد . 
 مدسن می افزاید: این اطلاعات در یادداشت های کارکنان سیا در خاورمیانه، آفریقا و آسیای جنوبی آمده است . 

 طبقه بندی اطلاعات موجود در این گزارش ها نشان می دهد که آن ها از آژانس امنیت ملی کنیا بدست آمده اند. و مهم تر آنکه هیچ گاه کسی به قتل کاریوکی متهم نشد .",8
"شیلی حق دخالت در امور داخلی ونزوئلا را ندارد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، وزارت امور خارجه ونزوئلا طی انتشار بیانیه ای روز سه شنبه ضمن شکایت از سخنان دخالت آمیز هرالدو مونیوز وزیر امور خارجه شیلی اعلام کرد که وی به هیچ وجه حق دخالت در امور داخلی ونزوئلا را نداشته و باید در رابطه با توجیه این سخنان هرچه سریعتر اقدام نماید. 

 این وزارت خانه در ادامه از سفارت شیلی در کاراکاس پایتخت ونزوئلا درخواست کرد تا در رابطه با این مسئله توضیحاتی را مطرح نماید. 

 براساس این بیانیه ونزوئلا کشوری آزاد و مستقل بوده و هیچ گاه خواستار دخالت دولتی در امور داخلی خود نمی باشد. 

 مونیوز روز دوشنبه طی سخنانی ضمن ابراز تمایل کشورش برای برقراری یک توافق در ونزوئلا بیان کرده بود که دولت شیلی حاضر است در از سرگیری مذاکرات دولت ونزوئلا و اپوزیسیون که از ماه می گذشته به حالت تعلیق درآمده بود ایفای نقش کند. 

 به گفته وزیر امور خارجه شیلی از زمانی که مذاکرات در ونزوئلا آغاز شده است درگیری و خشونت و مرگ در این کشور پایان یافته است. 

 وی در ادامه سخنانش ضمن اشاره به پرونده دستگیری لئوپولدو لوپز یکی از اعضای اپوزیسیون ونزوئلا که درحال حاضر به جرم حضور در تظاهرات ضددولتی ونزوئلا از ماه فوریه گذشته در زندان به سر می برد خاطرنشان کرد که شیلی همواره نسبت به مسئله رعایت حقوق بشر در ونزوئلا هوشیار است. 

 مونیوز همچنین بیان کرده بود که ما آغاز مذاکرات دولت ونزوئلا از 10 آوریل گذشته را با رهبران اپوزیسیون این کشور با حضور نمایندگان واتیکان و همچنین وزرای امور خارجه برزیل، اکوادور و کلمبیا به عنوان نمایندگان اتحادیه ملت های آمریکای جنوبی(اوناسور) به خاطر داریم. 

 نیکلاس مادورو رئیس جمهور ونزوئلا پس از کودتاهای ضددولتی کشورش در ماه فوریه گذشته خواستار انجام مذاکرات و گفت وگو با اپوزیسیون این کشور شد. 

 به گفته مادورو حزب راست گرای ونزوئلا دانش آموزان و سایر مردم را تحریک کرد تا علیه دولت خود و با هدف ایجاد یک کودتای ضددولتی و در نهایت براندازی آن به خیابان ها آمده و اعتراض کنند. 

 این درگیری ها که حدود 4 ماه به طول انجامید منجر به کشته شدن 41 نفر و همچنین زخمی شدن 813 تن دیگر شد که در این حین صدهاتن از مردم این کشور نیز دستگیر شده و روانه زندان شدند. 

 انتهای پیام/",8
"لایحه تشدید تحریم ها علیه ایران اواخر فوریه به سنا فرستاده می شود 
 به گزارش گروه بین الملل خبرگزاری فارس ، میچ مک کونل رهبر اکثریت جمهوری خواهان سنا در صدد است لایحه جدید تحریم ها علیه ایران را اواخر فوریه یا اوایل مارس سال جاری میلادی در سنا به رأی گذارد. 

 طبق گزارش خبرگزاری تاس ، طبق لایحه مذکور در صورتیکه تا پایان ژوئن، توافق جامع بین ایران و 1+5 (آمریکا، انگلیس، فرانسه، روسیه، چین بعلاوه آلمان) حاصل نشود، تحریم ها علیه ایران گسترش می یابد. 

 خبرگزاری تاس گزارش کرد که علیرغم هشدارهای کاخ سفید، نمایندگان جمهوری خواه و دموکرات کنگره در حال تکمیل یک لایحه جدید برای تشدید تحریم های ایران هستند و قرار است از هفته آینده مذاکرات درباره این تحریم ها را آغاز کنند. 

 این گزارش می افزاید، تحریم های شدیدتر علیه جمهوری اسلامی ایران در صورتی نهایی می شود که هیچ توافقی تا مهلت 30 ژوئن در زمینه برنامه هسته ای ایران صورت نگیرد و اگر این لایحه به تصویب درآید، می تواند تأثیر منفی بر مذاکرات هسته ای داشته باشد و تلاش ها برای رسیدن به توافق نهایی هسته ای را با مانع روبرو کند. 

 روز سه شنبه هفته جاری باراک اوباما رئیس جمهور آمریکا، بار دیگر تصریح کرد که تصویب تحریم های تازه علیه ایران، نه تنها مذاکرات هسته ای با این کشور را به شکست می کشاند، بلکه موجب می شود تا آمریکا منزوی شود. 

 پیش نویس لایحه افزایش تحریم ها علیه ایران سال گذشته میلادی توسط سناتور مارک کرک جمهوری خواه و رابرت منندز دموکرات آماده شد اما نتوانست در سنا که آن موقع تحت کنترل دموکرات ها بود، حمایت جلب کند. 

 جمهوری خواهان که در انتخابات میاندوره ای کنگره در اواسط نوامبر اکثریت هر دو مجلس نمایندگان و سنا را به دست آوردند، هم اکنون امیدوارند بتوانند این لایحه ضدایرانی را تصویب کنند که البته هنوز مشخص نیست که سنا بتواند 67 رأی لازم برای بی اثر کردن حکم وتو اوباما در تصویب این لایحه را به دست آورد. 

 بعلاوه، لایحه دیگری در کنگره در حال آماده سازی است که طبق آن نمایندگان کنگره در صدد هستند تا نظر نهایی در هرگونه توافق احتمالی با ایران در زمینه موضوع هسته ای را به دست آورند. 

 انتهای پیام/م",8
"چین، آمریکای لاتین را می بلعد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از کلارین ، چین امروزه به عنوان یکی از ابر قدرت های اقتصادی در جهان هدف بسیاری از کشورهای دنیا برای سرمایه گذاری و افزایش روابط به شمار می رود؛ چرا که حرفه اصلی بسیاری از مردمان این کشور به جای تشکیل ارگان ها و تشکیلات نظامی و حمله به سایر کشورها تلاش برای پیشرفت روزانه شرایط اقتصادی در کشور است. 

 این پیشرفت تا کنون چین را به درجه ای رسانده است که می تواند به راحتی در سایر نقاط جهان از جمله کشورهای منطقه آمریکای لاتین سرمایه گذاری کند. 

 چین بین سال های 2005 تا 2013 توانست با حضور در این منطقه جایگاه خوبی از آن خود کند تا جایی که در حال حاضر بسیاری از کشورهای آمریکای لاتینی خواستار گسترش روابط با آن و دریافت وام از این کشور می باشند. 

 در هفته جاری رؤسای جمهور بسیاری از کشورهای آمریکای لاتین به منظور شرکت در جلسه بین سران جامعه کشورهای آمریکای لاتین و حوزه کارائیب (سلاک) و چین به این کشور سفر می کنند. 

 در این حین رؤسای جمهور اکوادور، ونزوئلا و کاستاریکا به دلیل دیدار با شرکت های تجاری و مقامات دولتی چین و تنظیم قرادادهای اخذ وام و تعدادی توافق نامه سرمایه گذاری چند روز زودتر وارد این کشور آسیایی شده اند. 

 نکته قابل توجه در این شرایط، ملاقات نیکلاس مادورو رئیس جمهور ونزوئلا با شی جین پینگ رئیس جمهور چین و رؤسای بانک ها و شرکت های تجاری بزرگ در چین است که همگی آن ها هدف جذب حمایت اقتصادی این کشور آسیایی برای ونزوئلا را دنبال می کند. 

 ونزوئلا هم اکنون در حال مبارزه با بحران کاهش ناگهانی نرخ نفت روبه رو است که این موضوع یکی از دلایل اصلی ملاقات وی با مقامات چین نیز به شمار می رود. 

 ونزوئلا تاکنون 42 هزار میلیون دلار از چین دریافت کرده است و اکنون خواستار اخذ وامی دیگر بالغ بر 20هزار میلیون دلار از این کشور آسیایی می باشد؛ به همین منظور مادورو جلساتی را با رئیس بانک مرکزی و هیئت مدیره آن ترتیب داده است. 

 چین در حال حاضر نخستین شریک اقتصادی کشورهایی چون برزیل، مکزیک و شیلی و دومین آن برای آرژانتین، کوبا، پرو، کاستاریکا و نیکاراگوئه به شمار می رود. 

 طرح ساخت کانال بین اقیانوسی نیکاراگوئه توسط یک شرکت صنعتی چینی یکی از طرح هاییست که قدرت چین را در کنترل این منطقه دوچندان و منافع زیادی را از آن این کشور کرده است. 

 رافائل کورره آ رئیس جمهور اکوادور نیز روز گذشته در پکن پایتخت چین طی دیداری با لی روئوگو رئیس بانک صادرات و واردات این کشور موفق به امضای تعداد زیادی توافق نامه سرمایه گذاری در اکوادور شد که ارزش آن به 5 هزار و 269 میلیون دلار می رسد. 

 فائوستو ارره را وزیر اقتصاد اکوادور طی مصاحبه ای مطبوعاتی در این خصوص اعلام کرد که وام گرفته شده با مدت زمان بازپرداخت 30 ساله و سودی 2درصد برای سرمایه گذاری در بخش های حمل ونقل، آموزش، امنیت و بهداشت استفاده خواهد شد. 

 وی همچنین تأکید کرد که به دلیل کاهش نرخ نفت، این کشور با کسری زیادی در بودجه سال 2015 مواجه شده است. 

 گیرمو سولیس رئیس جمهور کاستاریکا سومین رئیس جمهور حضور یافته در چین پیش از آغاز نشست سلاک می باشد که با هدف گسترش روابط خود و تقویت منطقه آزاد تجاری بین دو کشور راهی این سفر شده است. 

 سولیس پس از ورود به چین و دیدار با رئیس جمهور این کشور و شرکت های تجاری بزرگ آن اعلام کرد که ایجاد منطقه آزاد تجاری مهمترین دلیل پیشرفت های اقتصادی دولت وی در روابط خود با چین به شمار می رود. 

 همانطور که گفته شد چین در مکزیک نیز نقش مهمی را ایفا می کند، طی روزهای اخیر شرکت ساخت و ساز ریلی این کشور نسبت به ساخت پروژه احداث قطار پرسرعت بین مکزیکوسیتی و ایالت کرتارو ابراز علاقه کرده و هزینه ساخت آن را حدود 3760 میلیون دلار برآورد کرده است. 

 به گفته سخنان منتشر شده از یکی از رؤسای این شرکت ساخت و سازی در روزنامه گلوبال تایمز ، چین بهترین مزایا و قیمت را برای ساخت این پروژه در اختیار مکزیک قرار داده ولی تا کنون پاسخی قطعی از سوی این کشور دریافت نکرده است، ولی انتظار می رود که پس از بررسی های انجام شده از سوی دولت مکزیک این پروژه به مرحله ساخت برسد. 

 به گزارش ژو کینگ کیائو مسئول حوزه آمریکای لاتین و کارائیب وزارت امور خارجه چین یکی از شواهد پیشرفت خوب چین در منطقه آمریکای لاتین، برگزاری اجلاس سلاک با مقامات این کشور و حضور سه رئیس جمهور نام برده و سایر رؤسای جمهور منطقه در روزهای آتی در پکن به شمار می رود. 

 طی این اجلاس علاوه بر مقامات دولتی کشورها، اعضای سایر سازمان های بین المللی از جمله بانک بین آمریکایی توسعه، کمیسیون اقتصادی آمریکای لاتین و حوزه کارائیب(سپال) و بانک توسعه آمریکای لاتین نیز حضور خواهند یافت که میزبانی آن نیز برعهده رئیس جمهور، نخست وزیر و وزرای امور خارجه و اقتصاد، اصلاحات و توسعه چین نیز می باشد. 

 نشست مذکور نخستین دیدار مقامات چین با سران منطقه آمریکای لاتین محسوب می شود. 

 شی جین پینگ طی سفر دوره ای خود در جولای سال گذشته به آرژانتین، کوبا،برزیل و ونزوئلا توفق نامه های متعددی را به منظور افزایش روابط با کشورهای این منطقه به امضا رساند که در این نشست نیز گسترش آن را دنبال می کند. 

 ایالات متحده آمریکا تنها کشوری است که از نظر اقتصادی و استراتژیکی در رابطه با این افزایش روابط احساس خطر زیادی می کند. 

 به گفته تحلیل گران به همین دلیل آمریکا به سرعت، شروع به ازسرگیری روابط خود با کوبا کرده و زندانیان سیاسی آن را پس از مدت ها به کشورشان بازگردانده است. 

 قطعا این امر کشوری منزوی را که چین از شرایط آن بهره جسته و روابط اقتصادی خود را با آن تقویت کرده بود از گوشه گیری درآورده و وارد مرحله جدیدی از روابط می کند. 

 این اقدام کاخ سفید بدون شک باعث نزدیک شدن روابط دوجانبه بین کوبا و آمریکا می باشد ولی براساس شواهد موجود خیلی دیر به نظر می سد. 

 انتهای پیام/",8
"برگزاری همایش 'عدالت برای فلسطین' در بیروت 
 به نقل از سایت شبکه خبری المیادین، در همایش سالانه ""عدالت برای فلسطین"" که در بیروت برگزار شد شخصیت هایی از بیش از 40 کشور جهان گرد هم جمع شدند تا ادامه اشغالگری رژیم صهیونیستی در فلسطین را محکوم کنند. حاضران در این همایش از طرف هایی که از حمایت از مساله فلسطین کوتاهی کرده اند دعوت کردند، بار دیگر حمایت خود از مردم فلسطین را اعلام کنند. 

 مبارکه البراهمی، نماینده کشور تونس گفت: گروه های تکفیری بهترین نشانه این اشغالگری است. شما می بینید که در سوریه چه اتفاقاتی می افتد وهمان جریانات به تونس هم منتقل شده است و این گروه های تکفیری تنها ابزارهای رژیم غاصب اسرائیل هستند که تلاش می کند با استفاده از این گروه های تروریستی، نگاه های جهان را از میدان واقعی نبرد دور کنند اما من بر این باورم که اراده و عزم مردم قدرتمندتر از آن است و سازمان های عربی نیز از جمله دولت سوریه بر نابودی این گروه های تکفیری مصر هستند. 

 در این همایش دوستداران فلسطین از کشور آمریکا نیز حضور داشتند که مهمترین آنها رمزی کلارک، وزیر پیشین دادگستری این کشور بود. 

 کلارک گفت: فلسطینی ها این حق را دارند که کشوری مستقل داشته باشند و اولین موضوعی که مطرح کردم مساله حذف کرسی سازمان آزادی بخش فلسطین(ساف) از سازمان ملل بود؛ چرا که فلسطینی ها این حق را دارند که به عنوان کشور در سازمان ملل حضور داشته باشد. 

 سفیر روسیه نیز به همراه هیاتی از مسکو در این همایش شرکت و بر حمایت خود از مردم فلسطین تاکید کردند. 

 آناستازیا اجیووا، رئیس مرکز فرهنگی اسلامی روسیه گفت: 80 درصد مردم روسیه حامی مردم فلسطین هستند و می بینیم که دولت و مردم روسیه از مردم منطقه از جمله سوریه و بشار اسد، رئیس جمهوری این کشور و همچنین مساله فلسطین حمایت می کنند. 

 محمد قاسم، یکی از مسئولان سندیکاهای لبنان که فهرستی از جنایات رژیم صهیونیستی را از پیش از اشغال سرزمین فلسطین جمع آوری کرده گفت: ما هم جنایات وکشتارهایی که این رژیم از ابتدا مرتکب شده جمع آوری کرده ایم. 

 دبیرخانه همایش سالانه ""عدالت برای فلسطین"" از سال 2007 برای حمایت از مردم فلسطین و محکومیت ناتوانی جامعه جهانی در تحقق عدالت برای مردم این سرزمین تشکیل شد. 

 انتهای پیام 

 دانلود فایل مرتبط با خبر :",8
"تاکتیک تغییر چهره اروپا در آتن 
 علیرضا صادقی 

 آنگلا مرکل صدر اعظم آلمان و مقامات حزب دموکرات مسیحی که تا کنون از 
 اصلی ترین طرفداران خروج یونان از منطقه یورو ( پس از انحلال دولت این کشور) بوده اند، 
 ترجیح داده اند در آستانه انتخابات سراسری در یونان رویکرد خود را تغییر دهند. تغییری که تاکتیکی و موقتی می باشد و نمی توان از آن به عنوان یک تغییر اصولی وبنیادین در سیاستهای واقعی مرکل در قبال آتن بحران زده یاد کرد. در حال حاضر مرکل سعی دارد دیگر سخنی از خروج یونان از منطقه یورو بر زبان نیاورد و در انتظار نتایج انتخابات سراسری این کشور بماند. انتخاباتی که فعلا حزب سیریزا در آن توانسته گوی سبقت را از راستگرایان میانه برباید. انتخابات یونان قرار است در تاریخ 25 ژانویه برگزار شود. نتایج نظرسنجی ها تا کنون نشان داده است حزب سیریزا که مخالف کمک های مالی بین المللی به یونان است، بیشترین رای را در این انتخابات از آن خود خواهد کرد. حزب سیریزا خواستار لغو بیش از نیمی از کمک های 
 مالی بین المللی به اقتصاد یونان است.وزیر دارایی یونان نیز پیشتر هشدار داده بود نتایج انتخابات این کشور ممکن است به خروج آن از منطقه یورو منتهی شود. الکسیس تسیپراس رهبر حزب سیریزا در این باره گفته بود شرکای یونان در اروپا بویژه آلمان، به این واقعیت پی برده اند که اجرای سیاست های 
 ریاضت اقتصادی هیچ نتیجه مثبتی نخواهد داشت، به همین دلیل از مذاکره درباره پایان این برنامه ها استقبال خواهند کرد. صدر اعظم آلمان در گفتگو با روزنامه ""فرانکفورتر آلگماینه سایتونگ"" گزارش ها مبنی بر اینکه برلین جدایی یونان از منطقه یورو را در نظر دارد رد کرد و گفت: 
 ""من می خواهم یونان در منطقه یورو باقی بماند. تمام کار من در ارتباط با منطقه یورو بر مبنای این هدف است که منطقه یورو را در کل و با همه اعضای آن از جمله یونان تقویت کنم. اساس همه تلاش های اروپایی همواره اصل همبستگی در مقابل 
 مسئولیت ها و تلاش های شخصی خود بوده است. این اصل برای ما همچنین در همکاری با هر دولت یونان اعتبار دارد."" 

 اگرچه صدر اعظم آلمان در سخنان اخیر خود خواستار باقی ماندن یونان در منطقه یورو شده است، اما شهروندان یونانی به شدت نسبت به اقدامات ریاضتی مرکل و دیگر سران اروپایی در کشورشان ناراضی هستند. این نارضایتی می تواند به خروج آتن از منطقه یورو بینجامد. صدر اعظم آلمان در جریان سفر به لندن تاکید کرد که یونان طی سال های 
 اخیر به تعهدات مالی خود در قبال شرکای اروپایی اش عمل کرده و وی انتظار دارد که این مسئله ادامه یابد.با این حال به نظر می رسد مردم یونان در برهه حساس فعلی بیش از آنچه اروپای واحد پیش بینی کرده است در مقابل مرکل و منطقه یورو متحد شده اند! این خود می تواند همه محاسبات غرب را در آتن دگرگون کند. اخیرا `مارتین شولتس` رئیس پارلمان اروپا با انتقاد از رفتار آلمان در برابر یونان اعلام کرده است که مسئله خروج یونان از حوزه یورو مطرح نیست. شولتس در مصاحبه با نشریه آلمانی `دی ولت`، اظهارات اخیر `آنگلا مرکل` صدراعظم آلمان را در مورد خروج احتمالی یونان از حوزه واحد مشترک پول اروپا، غیرمسئولانه دانست. 

 این اظهارات مرکل در حالی مطرح می شود که وزیر دارایی آلمان به سیاستمداران یونان در خصوص دادن وعده های انتخاباتی که نمی توانند به آن عمل کنند هشدار داد.ولفگانگ شویبله وزیر دارایی آلمان با اعلام این هشدار، تاکید کرد با چشم پوشی دوباره از بدهی های آتن مخالف است.وزیر دارایی آلمان معتقد است که دولت آینده یونان باید خود را به موافقتنامه های کنونی متعهد بداند، زیرا حفظ این تعهد به نفع مردم یونان است .با این حال حزب سیریزا نشان داده است که زیر بار طرح های ریاضتی اروپای واحد نخواهد رفت. به عبارت بهتر خروج یونان از منطقه یورو در صورت پیروزی سیریزا بسیار محتمل خواهد بود. با این حال مشخص نیست که سیریزا در عمل چه موضعی را در قبال طرح های ریاضتی بگیرد. برخی مدعی هستند که سیریزا در صورت پیروزی در انتخابات سیاستهای خود را تعدیل می کند اما برخی دیگر معتقدند که سیریزا در این خصوص حاضر به معامله با مقامات اروپایی نیست. موضع گیری های حزب سیریزا در برابر برنامه اقتصادی کشور و اصرار این حزب بر ضرورت افزایش زمان بازپرداخت بدهی های خارجی یونان، بخشش و یا حذف قسمتی از بدهی های خارجی، خاتمه دادن به سیاست ریاضت اقتصادی، افزایش نسبی حقوق و مزایای کارکنان، دریافت غرامت از آلمان به خاطر خساراتی که نیروهای نازی درخلال جنگ جهانی دوم به مردم و زیر ساخت یونان وارد کرده اند، 
 عوامل نگران کننده اتحادیه اروپا از خطر فروپاشی و به هم خوردن یکپارچگی این اتحادیه است.از سوی دیگر، دولت آنتونیس ساماراس عقیده دارد سیاست های حزب سیریزا در صورت اجرا ممکن است به کسری بودجه شدید و سرانجام اخراج این کشور از منطقه یورو منتهی شود.با این حال این تهدیدات ساماراس منجر به واریز آرای مردم به سود وی نشده است. حزب سیریزا با انتقاد شدید از سیاست های ریاضت اقتصادی در کشور و وام دهندگان خارجی (تروئیکا) بارها اعلام کردهادامه چنین سیاستی غلط و بی نتیجه است ، زیرا برون رفت یونان از بحران مالی فقط از طریق تولید کار و سرمایه گذاری و نه از طریق ادامه سیاست ریاضت اقتصادی ممکن خواهد بود.در نهایت اینکه اروپای واحد هم اکنون با یک بحران واقعی در قبال یونان مواجه است. در صورتی که سیریزا در انتخابات پیروز شود، ماندن یا خروج آتن از منطقه یورو هر دو برای مقامات اروپایی دردسرساز خواهد بود.",8
"44 ناظر آمریکایی بر انتخابات تاجیکستان نظارت می کنند 
 به گزارش خبرنگار خبرگزاری فارس در دوشنبه، یک هیئت 44 نفری آمریکایی به منظور نظارت بر انتخابات مجلس نمایندگان تاجیکستان که قرار است یک مارس(10 اسفندماه) برگزار شود، عازم دوشنبه می شوند. 

 بنا به اطلاع رئیس کمیسیون مرکزی انتخابات تاجیکستان، امروز 9 فوریه کمیسیون مرکزی انتخابات و همه پرسی تاجیکستان از اعزام 44 نماینده آمریکا جهت نظارت بر انتخابات خبر داد. 

 این منبع همچنین افزود: به طور رسمی 112 نماینده از سازمان امنیت و همکاری، کشورهای مستقل مشترک المنافع، سازمان همکاری شانگهای، آمریکا و دیگر سازمان ها به عنوان ناظر ثبت نام شده اند. 

 در مجموع 500 نماینده سازمان های منطقه ای و بین المللی به عنوان ناظر بین المللی وارد دوشنبه خواهند شد. 

 امامعلی رحمان رئیس جمهور تاجیکستان با صدور فرمانی، اول مارس سال 2015، 10 اسفند 1393 را به عنوان تاریخ برگزاری انتخابات جدید پارلمانی کشورش تعیین کرد. 

 بر اساس این فرمان، انتخابات مجلس نمایندگان (مجلس سفلی) در اول مارس و و مجلس ملی تاجیکستان در 27 مارس (7 فروردین 1394) صورت خواهد گرفت. 

 مجلس نمایندگان (قانون گذار) 63 کرسی دارد و 22 نفر از نمایندگان از طریق فهرست احزاب و 41 نفر از طریق حوزه های تک نمایندگی انتخاب می شوند. 

 مجلس ملی تاجیکستان 33 عضو داشته و 25 نفر از آن ها از طریق شوراهای محلی نواحی، شهری و استان ها انتخاب می شوند و 8 نفر نیز از سوی رئیس جمهوری این کشور تعیین می شوند. 

 نمایندگان هر 2 مجلس تاجیکستان نیز برای یک دوره 5 ساله انتخاب می شوند. 

 انتهای پیام/",8
"آنکارا: چون خیلی قوی هستیم اتحادیه اروپا ترکیه را به عضویت نمی پذیرد 
 به گزارش گروه بین الملل خبرگزاری فارس ، نخست وزیر ترکیه علت مخالفت اتحادیه اروپا با عضویت آنکارا در این اتحادیه را قدرت بیش از حد آن توصیف کرد. 

 خبرنگار پایگاه آمریکایی واشنگتن پوینت در صفحه شخصی توئیتر خود به نقل از احمد داوود اغلو نخست وزیر ترکیه نوشت: 12 سال قبل اتحادیه اروپا چون ترکیه خیلی ضعیف بود آن را به عضویت نپذیرفت اما امروز چون خیلی قوی هستیم این کار را نمی کند . 

 انتهای پیام/م",8
"ساکاشویلی: صدها تن از اتباع گرجستان در صفوف داعش می جنگند 
 به گزارش گروه بین الملل خبرگزاری فارس ، میخائیل ساکاشویلی رئیس جمهوری سابق گرجستان ادعا کرده است که صدها نفر از شهروندان گرجی در عملیات جنگی در سوریه در صف گروه تروریستی داعش شرکت دارند و مقامات فعلی گرجستان را نیز به بی توجهی نسبت به این مسئله متهم نمود. 

 به نوشته خبرگزاری نووستی ، ساکاشویلی دوشنبه شب در یک برنامه زنده تلویزیونی، گفت: صدها نفر از شهروندان گرجستان به سوریه عزیمت کرده اند. دولت گرجستان، که اذهان عمومی را با این مطلب که اتباع گرجی داوطلبانه در اوکراین در حال جنگیدن هستند، منحرف ساخته و این افراد را خواستار تحریک، مزدور و مامورین جنبش ملی (حزب طرفدار ساکاشویلی) نامیده، کلمه ای درباره این واقعیت صحبت نمی کند که با انواع ترفندها پای گرجستانی ها به جنگ در سوریه کشیده شده است. واضح است که این مسئله اصلا به نفع گرجستان نیست 

 وزارت دفاع گرجستان در ماه دسامبر گذشته پس از کشته شدن الکساندر گریگولواشیلی داوطلب 32 ساله گرجی در شرق اوکراین، نمایندگان دولت سابق گرجستان و شخص ساکاشویلی را مسئول مرگ وی دانست. 

 ایراکلی گاریباشویلی نخست وزیر گرجستان بعد از این قضیه گفته بود که عملکرد ساکاشویلی که نظامیان گرجی را به جنگ در اوکراین کشانده، اشتباه است، همانطور که نیروهای نظامی گرجستان در عملیات نظامی ارتش اوکراین شرکت نمی کنند. 

 پیش از این نیز برخی رسانه های گروهی گرجستان نوشته بودند که در سوریه حدود 50 تا 100 نفر از جوانان تنگه پانکیسی گرجستان، در جنگ علیه نیروهای دولتی شرکت دارند. 

 میخائیل ساکاشویلی بعد از شکست حزب تحت رهبری وی در انتخابات پارلمانی سال 2013، از سمت ریاست جمهوری گرجستان کنار رفت و بعد از مدتی عازم ایالات متحده آمریکا شده و در آنجا اقامت دارد. مقامات جدید تفلیس خواستار عادی سازی روابط با روسیه و حل و فصل مشکل اعلام استقلال آبخازیا و اوستیای جنوبی صرفا از راههای مسالمت آمیز و سیاسی هستند. 

 انتهای پیام/ق",8
"اعلام همبستگی نخست وزیر جدید یونان با قبرس یونانی نشین در مقابل اتحادیه اروپا 
 نخست وزیر جدید یونان در نخستین سفر خارجی خود بعد از انتصاب، به قبرس یونانی نشین رفت و با این کشور که از قضا از بحران وام منطقه یورو دل خوشی ندارد، اعلام همبستگی کرد. 

 به گزارش خبرگزاری دانشجویان ایران (ایسنا)، به نقل از خبرگزاری فرانسه، الکسیس سیپراس، نخست وزیر جدید یونان با یوآنیس کاسولیدس، وزیر امور خارجه قبرس در فرودگاه دیدار کرد و سپس به نکوزیا، پایتخت رفت تا با نیکوس آناستازیادس، رئیس جمهوری قبرس دیدار کند. 

 دولت قبرس در پی دریافت وام از وام دهندگان بین المللی در بحران به سر می برد و از 2013 و در پی پیروزی آناستازیادس در انتخابات ریاست جمهوری قبرس، با شرط هایی که از جانب وام دهندگان خارجی تعیین شده رو به رو شده است. 

 آتن و نیکوزیا مدت هاست که به دنبال همکاری در زمینه سیاستگذاری هایی در داخل اتحادیه اروپا هستند و دولت یونان حامی کلیدی نظامی دولت قبرس در مقابل ترکیه مصوب می شود. آتن 10 هزار سرباز در قبرس جنوبی دارد. 

 انتهای پیام",8
"مخالفت حزب سبز اتریش با فعالیت مرکز ملک عبدالله در وین 
 خبرگزاری آریا-حزب سبز اتریش اعلام کرد به تلاش های خود برای بسته شدن مرکز ملک عبدالله پادشاه سابق عربستان ادامه خواهد داد. 
 به گزارش خبرگزاری آریا به نقل از واحد برونمرزی، ""تانیا ویندبوخلر""، سخنگوی سیاست خارجی حزب سبز اتریش گفت، این حزب تصمیم دارد، موضوع بسته شدن این مرکز را که از سوی عربستان تامین مالی می شود، در نشست حقوق بشر پارلمان اتریش مطرح کند. 
 مرکز گفت و گوی ادیان ملک عبدالله بن عبدالعزیز در سال2012 به منظور تقریب بین ادیان و تلاش برای صلح و دموکراسی، در وین پایتخت اتریش تأسیس شد. 
 حزب سبز اتریش بارها درمقابل این مرکز در وین تجمع برگزار و اعتراض خود را به نقض حقوق بشر در عربستان اعلام کرده است. 
 بسیاری از سیاستمداران و احزاب اتریش از اوضاع حقوق بشر در عربستان به شدت انتقاد و تاکید کرده اند که باید این مرکز متعلق به عربستان در وین، بسته شود.",8
حاکمیت جو پایدار تا نیمه هفته آینده بر خوزستان کوروش بهادری چهارشنبه در گفت و گو با خبرنگار ایرنا اظهار کرد: تا آخر هفته جاری، روند افزایش دمای سه تا چهار درجه ای برای خوزستان پیش بینی می شود. <br/> وی افزود: در 24 ساعت گذشته آبادان با 34 و دهدز با 9 درجه سانتی گراد به ترتیب گرمترین و خنکترین نقاط گزارش شده اند. <br/> بهادری ادامه داد: تغییرات دمایی اهواز در روز چهارش نبه بین 32 و 19 درجه سانتی گراد در نوسان است. <br/> بارندگی هفته گذشته در بیشتر نقاط خوزستان به ویژه مناطق شمالی و نیز مناطق بالا دست، باعث طغیان رودخانه دز، و 16 شهرستان این استان دچار سیل گرفتگی شد. <br/> بر اساس اعلام اداره کل هواشناسی خوزستان، در بارندگی های تجمعی هفته گذشته، بیشترین میزان بارش در ایذه با 109.3میلی متر ثبت شد. <br/> 3004/ 6037,1
"استفاده رئیس جمهور مکزیک از امکانات یک شرکت تجاری در زمان انتخابات 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، گزارش های منتشر شده توسط رسانه های مکزیک نشان می دهد انریکه پنیا نیتو رئیس جمهور این کشور خانه ای را که متعلق به آرماندو هینوخوسا کانتو تاجری که برنده چندین مناقصه دولتی بوده در زمان انجام رقابت های انتخابات ریاست جمهوری خود مورد استفاده قرار داده است. 

 رسوایی های اخیر پیرامون خانه 7 میلیون دلاری آنخلیکا ریورا همسر رئیس جمهور مکزیک که مرکز اتهامات فساد مالی دولت این کشور شده افزایش یافته است. 

 در 9 نوامبر (18 آبان 93) رسانه های مکزیک پس از انجام تحقیقاتی ویژه جزئیات مربوط به خانه گران قیمت همسر رئیس جمهور مکزیک را منتشر و اعلام کردند این خانه متعلق به شرکت سهامی گروپو ایگا می باشد؛ این خانه در لوماس د چاپولتپک بهترین مکان مکزیکو سیتی (پایتخت مکزیک) واقع و هزینه آن توسط ریورا پرداخت می شده است. 

 با وجود سوالاتی که در مورد قیمت گزاف خانه ریورا مطرح می باشد ابهاماتی نیز در مورد ارتباط این خانه با شرکت گروپو ایگا که برنده مناقصه های دولتی شده بود وجود دارد. 

 شرکت سهامی گروپو ایگا در زمان فرمانداری نیتو در ایالت مکزیکو موفق به کسب چندین قرارداد ساخت و ساز در کشور مکزیک شد؛ آرماندو هینوخوسا کانتو صاحب این شرکت می باشد و ارتباطات قوی با رئیس جمهور مکزیک دارد. 

 بر اساس اعلام رسانه های مکزیک نیتو در زمان انجام رقابت های انتخابات ریاست جمهوری این کشور خانه دیگری را که متعلق به کانتو صاحب شرکت گروپو ایگا بوده به عنوان مقر جایگزین مورد استفاده قرار داده است. 

 این خانه نیز در لوماس د چاپولتیک واقع شده و مانند خانه لوکس 7 میلیون دلاری ریورا توسط ارتش مکزیک محافظت می شده است؛ این خانه در 2 مایلی خانه لوکس همسر رئیس جمهور مکزیک قرار دارد. 

 در ماه آوریل شرکت گروپو ایگا موفق به تغییر مجوز استفاده از زمین این خانه شد و اجازه ساخت تا ارتفاع 9 متری را به دست آورد؛ همسایگانی که در مجاورت این خانه قرار دارند اذعان داشتند که روند تغییر مجوز استفاده از زمین آن شفاف نبوده و حتی 300 امضا نیز جمع آوری کردند که مانع از این کار شوند اما موفقیتی را در پی نداشت؛ در طول رقابت های انتخابات ریاست جمهوری مکزیک هرگز گزارشی از این خانه به مقامات محلی داده نشده بود. 

 نام شرکت گروپو ایگا همچنین در بین شرکت هایی که برنده مناقصه ساخت راه آهن سریع السیر مکزیک- کرتارو شده بودند قرار داشت اما طی هفته های گذشته دولت مکزیک بدون هیچ توضیحی اعلام کرد که از این مناقصه صرف نظر کرده است. 

 لغو پروژه ساخت راه آهن سریع السیر مکزیک-کرتارو عملکرد ضعیف دیگری است که در دولت نیتو پس از حادثه ناپدید شدن 43 دانش آموز مدرسه آیوتسیناپا در ایالت گررو رخ داده که افزایش خشم عمومی را در برداشته است. 

 ریورا اظهار کرده است که قبل از ازدواج با رئیس جمهور مکزیک بازیگر مشهوری بوده و با جمع آوری سرمایه از طریق کار برای شبکه تلویزیونی تله ویسا توانسته به آن خانه گران بها دست یابد اما حاضر است برای رفع هرگونه شک و ابهامی در مورد نحوه خریدش آن را به فروش برساند. 

 کارشناسان و مردم مکزیک معتقدند که اظهارات ریورا مبنی بر دریافت میلیون ها دلار پول از طریق کار در شبکه تله ویسا غیر واقع می باشد. 

 انتهای پیام/",8
"هزاران آواره بر اثر خشونت های آفریقای مرکزی 
 خبرگزاری آریا-سخنگوی کمیساریای عالی آوارگان سازمان ملل متحد امروز (سه شنبه) اعلام کرد که خشونت ها و درگیری های جاری در جمهوری آفریقای مرکزی بیش از 30 هزار آواره بر جای گذاشته است. 
 به گزارش خبرگزاری آریا به نقل از واحد برونمرزی، کارین دو گروجیل گفت، بر اساس گزارش های آماری سازمان ملل،خشونت، تجاوز، قتل و غارتگری در جمهوری آفریقای مرکزی، از آغاز سال جاری میلادی تاکنون بیش از 30 هزار نفر از ساکنان این کشور را آواره کرده است. از این 30 هزار نفر، بیش از 20 هزار نفر از آنها به جمهوری دموکراتیک کنگو پناه آورده اند. 
 سخنگوی کمیساریای عالی آوارگان سازمان ملل متحد گفت، مردم عادی در مرکز این خشونت ها قرار دارند و شورشیان منازل آنها را به آتش می کشند و به زنان و دختران آنها تجاوز می کنند. 
 بنابر آمار کمیساریای عالی آوارگان سازمان ملل متحد، در مجموع بیش از 870 هزار نفر از ساکنان آفریقای مرکزی در سال های گذشته از بیم خشونت ها خانه و کاشانه خود را ترک کرده و به کشورهای همسایه مانند چاد، کامرون، جمهوری دموکراتیک کنگو و کنگو گریخته اند. 
 به رغم حضور چند هزار نیروی صلحبان فرانسوی و اتحادیه آفریقا، درگیری ها در این کشور ادامه دارد و بسیاری از مسلمانان آفریقای مرکزی که زمانی بازارهای این کشور را در دست داشتند، از بیم خون ریزی ها به کشورهای همسایه پناه برده اند. 
 همین مساله آفریقای مرکزی را در زمینه اقتصادی و تامین مواد غذایی با بحران جدی روبه رو کرده است.",8
"بوکوحرام مسئولیت حملات باگا را بر عهده گرفت 
 چهارشنبه - 1393/11/01 - 11:34:52 

 ایسکانیوز: رهبر بوکوحرام اعلام کرد که نیروهایشبه شهر باگا در نیجریه حمله کردند و صدها تن را کشتند، همچنین او تهدید کرد که به نیجر، چاد و کامرون حمله خواهند کرد. 

 به گزارش الجزیره، بوکوحرام مسئولیت حملات گسترده به شهر باگا در شمال شرق نیجریه را برعهده گرفت و نیجر، چاد و کامرون را تهدید به حمله کرد. 

 تنها یک روز پیش از آن کشورهای همسایه نیجریه در نیامی ، پایتخت نیجر یکدیگر را ملاقات کردند و در خصوص پاسخ منطقه ای به تهدیدات بوکوحرام و همچنین کمک نیروهای چاد به دولت کامرون برای مقابله با حملات شبه نظامیان از داخل کشور همسایه (نیجریه) بحث و تبادل نظر کردند. 

 همچنین سه شنبه شب درگیری شدیدی میان نیروهای دولتی کامرون و شبه نظامیان بوکوحرام در روستای شمالی این کشور رخ داد. 

 اهالی باگا به شدت از حملات بوکو حرام ترس دارند. 

 شورشیان بخش های بزرگی از شهر را آتش زدند و دست کم 16 شهرک اطراف آن را با خاک یکسان کردند، دست کم ده ها هزار نفر مجبور به فرار از خانه های خود و پناه بردن به چاد و نیجر شدند.",8
"آمریکا منافع چشمگیری در برقراری رابطه با کوبا دارد 
 وزیر خارجه آمریکا در جریان دیدار با مقام های کانادا و مکزیک گفت که این کشور به برقراری روابط سیاسی جدید با کوبا بسیار علاقمند است. 

 به گزارش ایلنا به نقل از آسوشیتدپرس، جان کری وزیر خارجه آمریکا تاکید کرد که کشورش منافع چشمگیری در برقراری رابطه با کوبا دارد. 

 کری گفت: برقراری روابط جدید با آمریکا اقدامی است که به تمام شهروندان کوبایی فرصت بهبود وضع زندگی و حق انتخاب می دهد. 

 دو هیات نماینده کوبایی و آمریکایی اخیرا پس از دهه ها برای بررسی موانع برقراری روابط سیاسی دو کشور در هاوانا پایتخت کوبا با یکدیگر دیدار کردند. 

 پایان پیام",8
"تلاش تروریست ها در سوریه برای قطع کردن جاده دمشق-درعا 
 به گزارش خبرنگار بین الملل خبرگزاری موج،گروه های متعدد تروریستی در جنوب سوریه تلاش می کنند جاده اصلی دمشق درعا را قطع کنند. 
 نیروهای ارتش سوریه در چند روز گذشته توانستند بر شهرک دیرالعدس سیطره یابند. همچنین این نیروها توانستند منطقه المریعی را به کنترل خود درآورند و با این پیروزی، ارتباط گروه های تروریستی با حومه غربی استان ریف دمشق قطع شده است. 
 درگیری ها همچنان در حومه غربی استان درعا ادامه دارد. 
 هدف تروریست ها از ادامه درگیری ها این است که جاده بین المللی دمشق- درعا قطع شود.",8
"مدیرکل حفاظت محیط زیست کرمان:
10 شهرستان کرمان متاثر از پدیده ریزگردها هستند
کرمان - مدیرکل حفاظت محیط زیست استان کرمان با اشاره به وجود چهار میلیون و 200 هزار هکتار اراضی مستعد تولید ریزگرد در کرمان گفت: 10 شهرستان این استان متاثر از پدیده ریزگردها هستند.
به گزارش خبرنگار مهر، محمود صفرزاده پیش از ظهر شنبه در جلسه کمیته استانی مقابله با پدیده گرد و غبار در کرمان از تشکیل کمیته ملی مقابله با گرد و غبار خبر داد و گفت: به طبع این اقدام کمیته استانی این حوزه نیز باید در استان ها به ریاست استانداران تشکیل شود . 

 وی با اشاره به پی گیری برای دعوت از مدیرکل ستاد مبارزه با ریزگردها به کرمان تصریح کرد: باید مشکلات دستگاه ها را ارزیابی کرده و سهم استان کرمان از اعتبارات ملی را اخذ کنیم . 

 صفرزاده با اشاره به وجود 350 هزار هکتار کانون تولید ریزگرد در خوزستان، افزود: کرمان استانی کویری و بیابانی بوده و دارای چهار میلیون و 200 هزار هکتار اراضی مستعد تولید ریزگرد است. 

 وی همچنین ادامه داد: استان کرمان دارای سه میلیون هکتار شن زار و ماسه زار است که در معرض فرسایش شدید قرار داشته و اثرات سوء فراوانی بر کشاورزی و دامداری استان دارد . 

 مدیرکل حفاظت محیط زیست استان کرمان به 27 خرداد روز بیابان زدایی اشاره و تصریح کرد: 16 نقطه و کانون فعال تولید ریزگرد به ویژه در شرق و جنوب استان کرمان داریم . 

 وی با اشاره به اینکه 10 شهرستان کرمان تحت تاثیر ریزگردها قرار دارند، افزود: علاوه بر بادهای 120 روزها سیستان، استان کرمان تحت تاثیر ریزگردهای کشورهای حاشیه خلیج فارس است . 

 صفرزاده ادامه داد: هفت تا هشت میلیارد تومان اعتبار برای سنجش ریزگردها در کرمان نیاز است . 

 وی با اشاره به لزوم مدیریت کانون های تولید ریزگردها با قطر کمتر از 2.5 میکرون در کرمان ادامه داد: ذرات با قطر کمتر از 2.5 میکرون قدرت نفوذ بالایی در سیستم تنفسی دارند و آلودگی را با خود منتقل می کنند .",1
"التماس بروکسل به آتن 
 حامد رشیدی 

 مقامات اروپایی هنوز به شدت نگران پیروزی سیریزا در آتن و عواقب متاثر بر اروپای واحد پس از این واقعه هستند. هنوز برخی مقامات اروپایی،کابوسی که به تحقق پیوسته است را باور 
 نمی کنند. در این میان، آنگلا مرکل صدر اعظم آلمان اصلی ترین متهمی است که منجر به تشدید بحران یونان طی سالهای اخیر شده است. شهروندان یونانی در این انتخابات به شدت مرکل و حزب دموکرات مسیحی آلمان را تنبیه کرده اند. در حال حاضر، مقامات اروپایی یکی پس از دیگری از رهبران حزب سیریزا و نخست وزیر جدید یونان 
 می خواهند تا به هر نحو ممکن از تشدید اختلافات آتن با برلین بپرهیزند. 

 اما خشم شهروندان یونانی از مرکل موضوعی نیست که بتوان از پایان آن سخن گفت. پیروزی سیریزا، نقطه اول تقابل اروپای واحد و برلین محسوب 
 می شود. یونان از سال 2010 با 
 کمک های مالی بین المللی از ورشکستگی حفظ شده است. در مقابل این کشور ملزم به در پیش گرفتن برخی اصلاحات و سیاست های ریاضتی سخت شده است. آلمان به عنوان قدرتمندترین کشور اقتصادی منطقه یورو در پیشبرد سیاست های ریاضتی نقشی اساسی را ایفا می کند. از این رو برلین در نظر بسیاری از یونانی ها خوب نیست. 

 با این حال، خشم شهروندان یونانی از مرکل نکته ای نیست که بتوان آن را کتمان کرد. ""مارتین شولتز"" رئیس پارلمان اروپایی در گفتگو با روزنامه ""دی ولت"" به دولت جدید یونان توصیه کرده است که به حملات خود روی صدر اعظم آلمان پایان دهد و در این راستا اظهار داشت که بالاخره این برلین است که باید به آتن کمک کند. شاید به نظر بعضی ها این که به آلمان ضربه زده شود خوب بیاید اما چنین اقدامی کوته بینانه بوده و کمکی نمی کند.رئیس پارلمان اروپا همچنین از این مسئله که هنوز طرح دولت جدید یونان را نشناخته است ابراز نارضایتی کرده و اعلام نموده است که این طرح می تواند فرصتی باشد تا به صورت مشترک در مسیری سازنده قدم بگذاریم. 

 نوع رفتار مرکل و دیگر سران اروپایی در برهه فعلی قابل توجه است. مرکل در حال حاضر پیام آور نگرانی های مزمن در اتحادیه اروپاست.در حالی که سران برخی کشورهای اروپایی سعی داشتند بر پایان بحران اقتصادی تاکید کرده ومدیریت مطلوب خود را در این خصوص تحسین کنند،مرکل نتوانست به چنین ترفندی دست بزند زیرا هرگونه شانتاژ او در این زمینه به ضرر حزب دموکرات مسیحی بود.به هر حال مرکل از جمله رهبران اروپایی است که نمی تواند بحران و شرایط سخت موجود در اتحادیه اروپا را کتمان نماید. 

 همان گونه که از اظهارات مرکل بر می آید،وضعیت یورو نیز بسیار آشفته است و همین مسئله می تواند زمینه ساز تداوم بحران اقتصادی گسترده در میان اعضای اتحادیه اروپا باشد.با این وجود مشخص نیست که چگونه اتحادیه اروپا گزارشهایی در خصوص بهبود وضعیت بحرانی در این منطقه و حتی خروج برخی کشورهای عضو از این بحران می دهد! البته صدر اعظم آلمان با وجود لحن تند دولت جدید یونان حمایت های خود از این کشور را اعلام کرده و اظهار داشته است که ما در آلمان و دیگر کشورهای اروپایی منتظریم ببینیم دولت جدید یونان با کدام طرح به سوی ما می آید. 

 در چنین وضعیتی ،آینده سیاسی و اقتصادی آتن نسبت به هر زمان دیگری مبهم تر است! مشخص نیست که آتن در این خصوص به چه سمت و سویی حرکت خواهد کرد. بر اساس اطلاعات محافل دولتی یونان دولت ائتلافی این کشور در حال حاضر پیشنهاداتی را برای یک برنامه اصلاحی شخصی به منظور غلبه بر بحران اقتصادی و بحران 
 بدهی ها آماده می کند که این برنامه همه طرف ها را راضی خواهد کرد.",8
"وضعیت بارشها در استان کردستان
بارشهای شدید در سلین شهرستان سرو آباد رکورد بجا گذاشت.
وضعیت بارشها در استان کردستانبه گزارش خبرگزاری صدا و سیما، بارشهای شدید دو روز گذشته 233 میلیمتر بارش را در سلین شهرستان سرواباد ثبت کرد و رکورد بجا گذاشت.
رکورد قبلی بارش پی درپی در این منطقه 184 میلیمتر بوده است.
بارش های بهاری سایر نقاط کردستان را هم بی نصیب نگذاشت و بنا به گفته کارشناس هواشناسی در مریوان هم بیش از 50 میلیمتر باران باریده است.
خبات قنبری افزود: شهرهای قروه کامیاران و سنندج هم با بیش از 30 میلیمتر در رده های بعدی بارش قرار دارند. 
وی افزود البته در این روزهای آغازین بهار برخی از نقاط استان هم سفید پوش شد بطوریکه کوههای حاجی ممدان قروه 6 سانتیمتر برف بخود دید. در زرینه سقز هم بارش برف گزارش شده است.
منبع: خبرگزاری صداوسیما",1
"سرکرده وهابیون بوسنی در دادگاه سارایوو 
 به گزارش بولتن به نقل از واحد مرکزی خبر، حسین بوسنیچ سرکرده وهابیون بوسنی دوشنبه در دادگاهی در سارایوو اتهاماتی را که علیه او در خصوص انتقال افراطیون به سوریه و عراق مطرح شده است ،رد کرد و خود را بی گناه دانست . 

 وی در این دادگاه به اتهام استخدام افراطیون برای گروه داعش محاکمه می شود. 

 حسین بوسنیچ 42 ساله با نام مستعار بلال گفت : من از اتهامات آگاهی یافتم و آن را رد می کنم . 

 این نخستین محاکمه در بوسنی به اتهام استخدام نامزدها برای گروه داعش و یا دیگر تشکل های افراطی محسوب می شود. 

 در این کشور سه میلیون و 800 هزار نفری ، مسلمانان که عمدتا میانه رو هستند با در اختیار داشتن 40 درصد جمعیت مسلمان اکثریت را دارند و در کنار صرب ها که مسیحیان ارتدوکس هستند و کروات ها که کاتولیک هستند زندگی می کنند. 

 به گزارش خبرگزاری فرانسه از میرا سمایلوویچ قاضی دادگاه تصریح کرد بوسنیچ که سپتامبر بازداشت شد به تحریک عمومی برای فعالیت های تروریستی ،استخدام افراطیون و تشکیل یک گروه تروریستی متهم است . 

 بنابراعلام دادستانی ،این امام جماعت مسجدی در بوزیم( شمال غربی بوسنی ) متهم است که طرفداران خود را در خطبه های نماز جمعه در شمار زیادی از مناطق کشور در سال های 2013 و 2014 به مبارزه در سوریه و عراق تشویق کرده است . 

 بوسنیچ در عملیات پلیسی با عنوان دمشق که به بازداشت حدود 15 مظنون در سپتامبر و 11 مظنون دیگر در نوامبر انجامید ، بازداشت شد اما همگی به جز بوسنیچ آزاد شدند و یا تحت بازداشت خانگی قرار گرفتند. 

 بسیاری از آنان به جنگیدن در کنار گروه های تروریستی در عراق و سوریه مظنون هستند . 

 بوسنی سال 2014 به قوانین جدیدی مجهز شد که در آن مجازات هایی تا 10 سال زندان برای افراطیون و استخدام کنندگان آنان پیش بینی شده است . 

 براساس برآوردهای دستگاه های اطلاعاتی بوسنی که در مطبوعات محلی منتشر شد ، حدود 200 تن از اتباع بوسنی در کنار افراطیون در عراق و سوریه جنگیده اند . حدود 30 تن از آنان کشته شده اند و حدود 40 تن نیز به بوسنی بازگشته اند.",8
"کابینه جدید بولیوی سوگند یاد کرد 
 به گزارش خبرنگار دفتر منطقه ای خبرگزاری فارس در آمریکای لاتین به نقل از تله سور ، اوو مورالس رئیس جمهور بولیوی روز جمعه طی مراسمی در کاخ ریاست جمهوری این کشور به همراه اعضای کابینه جدید خود در دور سوم ریاست جمهور ی اش سوگند یاد کرد. 

 مورالس در این دوره از کار خود با تغییراتی در وزارت دادگستری و حوزه ورزش کار خود را آغاز خواهد کرد. 

 داوید چوکه اوآنکا وزیر امور خارجه بولیوی که در این دوره نیز در سمت خود باقی مانده است طی این مراسم ضمن قدردانی از مورالس برای اعتماد به برخی وزاری سابق و انتصاب مجدد آن ها و همچنین برگزیدن افراد جدید در این دوره اسامی سایر اعضای کابینه را اعلام کرد. 

 اسامی کابینه جدید به شرح زیر می باشد: 

 خوآن رامون کینتانا وزیر قوه مقننه، داوید چوکه اوآنکا وزیر امور خارجه، لوئیس آرسه کاتاکورا وزیر اقتصاد، سزار ناواررو وزیر معدن، روبرتو آگیلار وزیر آموزش، نمسیا آچاکویو وزیر آبادانی روستاها، پابلو گروئوکس وزیر فرهنگ، تیتو مونتانیو وزیر ورزش، خوزه هوگو مولدیس وزیر دولت، خورخه لدسما وزیر دفاع، رنه اوریانا وزیر برنامه ریزی، لوئیس آلبرتو سانچز وزیر حوزه هیدروکربورها، آنا برونیکا راموس وزیر توسعه بخش تولیدات، میلتون کلاروس اینوخوزا وزیر امور عمومی، بیرخینیا بلاسکو کوندوری وزیر دادگستری، خوزه تریگوسو وزیر کار، آریانا کامپرو وزیر بهداشت، ماریا مورئیرا لوپز وزیر آب و محیط زیست، هوگو سیلس نونیس وزیر استقلال، لنی بالدیبیا وزیر مبارزه با فساد و ماریانلا پاکو دوران وزیر ارتباطات. 

 در این راستا هیئت سابق دولت بولیوی به منظور سهولت در انتصاب کابینه جدید روز پنج شنبه استعفای دسته جمعی خود را طی نامه ای به مورالس اعلام کردند. 

 طی این نامه همچنین تمامی وزرا متعهد شدند که در صورت انتخاب، کلیه برنامه های قبلی خود را با هدف ادامه راه و طرح های تغییراتی کشور ادامه دهند. 

 مورالس پیش از برگزاری این مراسم در روزهای قبل در مجلس ملی این کشور اعلام کرده بود که برای اجرای طرح های آینده کشور در زمینه های گوناگون از جمله صنعت، بهداشت و هیدروکربورها به هیئتی بزرگ و مشخص احتیاج دارد. 

 وی همچنین در این روز تصریح کرد که طی برنامه های آتی خود قصد دارد چندین بیمارستان جدید در تمامی شهرها و شهرستان ها و همچنین مؤسساتی در شهرهای لاپاز، تاریخا، کوچابامبا و سانتاکروز ایجاد نماید. 

 مورالس از روز پنج شنبه به طور رسمی کار خود در دوره سوم ریاست جمهوری اش را پس از پیروزی در انتخابات این کشور و کسب 60 درصد آراء آغاز کرد. 

 مورالس: حمله آمریکا به ونزوئلا جنبه سیاسی و اقتصادی دارد 

 مورالس همچنین طی مراسم سوگند کابینه خود نسبت به سیاست های مداخله جویانه آمریکا در امور داخلی ونزوئلا انتقاد کرده و اعلام کرد که حمله واشنگتن به این کشور نه تنها اقتصادی بوده بلکه جنبه سیاسی نیز دارد. 

 وی در ادامه سخنانش افزود که اگر کاخ سفید این روش را علیه بولیوی نیز به کار گیرد بدون شک دولت و ملت بولیوی آن را شکست خواهد داد. 

 رئیس جمهور بولیوی در بخشی از سخنانش تأکید کرد که دولت در مورد اجرای قول و تعهدات خود به ملت ثابت قدم بوده و بارها به این موضوع اشاره کرده است که اگر مردم کشور با یکدیگر متحد باشند هیچ نیرو داخلی و خارجی قادر به نفوذ و شکست آن کشور نخواهد شد. 

 نیکلاس مادورو رئیس جمهور ونزوئلا در روهای قبل به منظور شرکت در مراسم آغاز ریاست جمهوری مورالس در بولیوی در شهر تیااوآناکو حضور یافته و پیرامون شرایط فعلی ونزوئلا اعلام کرده بود: بحرانی که اپوزیسیون در ونزوئلا ایجاد کرده مانند همام شرایطی است که در شیلی علیه دولت سالوادور آلنده به وجود آمد. 

 مورالس در روز چهارشنبه با برگزاری مراسمی در این شهر بار دیگر حکم رهبری سیاسی و معنوی خود را در بولیوی دریافت کرد. 

 انتهای پیام/",8
"خطر داعش و گروه های افراطی برای آسیای مرکزی جدی است 
 به گزارش خبرنگار خبرگزاری فارس در دوشنبه، روزنامه امروز نیوز در تازه ترین شماره خود با انتشار این مطلب نوشته است: در درگیری های سوریه و عراق حدود 300 نفر از شهروندان تاجیکستان شرکت داشته و بیش از 50 نفر آنها در سوریه کشته شده اند. 

 در این اواخر، رسانه های گروهی بحث احتمال مواجه شدن کشورهای آسیای مرکزی و بویژه تاجیکستان با تهدیدات گروه های تروریستی و بخصوص داعش را مطرح می کنند. 

 از جمله خبر اختصاص 70 میلیون دلار توسط داعش برای ایجاد بی ثباتی در دره فرغانه در میان رسانه ها و کارشناسان مسائل سیاسی و امنیتی مباحثی را به میان آورد. 

 خبرگزاری ویستی کج با ذکر یک مطلب گفته که تاجیکستان در صف اول چالش های جدید امنیتی از سوی گروه های افراطگرا قرار دارد. 

 این خبرگزاری با اشاره به حضور شهروندان تاجیکستان در ترکیب داعش، اظهار داشت: این شبه نظامیان در فرصت مناسب به وطنشان برگشته و اقدام به ادامه جهاد در این کشور خواهند کرد. 

 در این مطلب آسیب پذیری امنیتی تاجیکستان یکی از عوامل توجه گروه های جهادی به این کشور دانسته شده است. 

 روزنامه امروز نیوز در بخش دیگری از این مطلب از بیانیه ضمیر کابل اف نماینده ویژه کرملین یادآور شده که یک گروه شبه نظامی 100 نفری که وابسته به داعش می باشند، به مرز افغانستان با تاجیکستان منتقل شدند. 

 به اعتقاد این نشریه چاپ دوشنبه، دیپلمات بلند پایه روس از این طریق به حکومت تاجیکستان در رابطه به احتمال پیامدهای خطرناک اقدامات آتی افراطگرایان هشدار داده است. 

 امروز نیوز دستور اخیر رئیس جمهور قزاقستان در مورد تقویت مرزهای این کشور را با مسئله احتمال فعال شدن سازمان های تروریستی و بخصوص داعش در آسیای مرکزی مرتبط دانسته است. 

 این روزنامه همچنین نوشته است: کشورهای پادشاهی خلیج فارس از نظر اقتصادی مستقل بوده اما به لحاظ سیاسی و نظامی از استقلال محرومند. 

 در قلمرو عربستان سعودی، قطر، کویت ده ها پایگاه نظامی آمریکا مستقر می باشند که یکی از آنها از بزرگترین پایگاه های نظامی واشنگتن در جهان به شمار می رود. در کنار آسیای مرکزی همچنین مناطق مسلمان نشین روسیه نیز از اهداف گروه های تروریستی برای ایجاد بی ثباتی عنوان شده است. 

 انتهای پیام/",8
"اوستیا،مرکز ثقل اختلاف مسکو -تفلیس 
 به گزارش واحد مرکزی خبر، به نقل ازخبرگزاری رویترز ، گرجستان که خواهان پیوستن به سازمان پیمان آتلانتیک شمالی ، ناتو، است، در سال 2008 در خصوص مناطق جدایی طلب اوستیای جنوبی و آبخازیا با روسیه وارد جنگ شد. پس از مناقشه ، روسیه استقلال این دو منطقه را به عنوان کشور مستقل به رسمیت شناخت. 

 مسکو هفت ماه پس از الحاق منطقه کریمه به خاک خود، در ماه نوامبر مشارکت راهبردی با منطقه آبخازیا امضاء کرد. 

 روسیه همچنین از جدایی طلبان شرق اوکراین نیز حمایت می کند. 

 روسیه درصدد توافق با اوستیای جنوبی 

 روسیه اعلام کرده است قصد دارد توافق نامه مشابهی با اوستیای جنوبی برای وارد کردن نیروهای امنیتی به این منطقه امضا کند. 

 سرگئی لاوروف وزیر امور خارجه روسیه روز چهارشنبه قرارداد اولیه را در این زمینه امضاء کرد. 

 وزیر امور خارجه گرجستان گفت: این اقدام دیگری علیه حاکمیت و تمامیت ارضی گرجستان و تلاشی برای ترسیم مجدد مرزهای بین المللی است. 

 آبخازی و اوستیای جنوبی به کمک های مالی روسیه بسیار وابسته اند. 

 لاوروف همچنین گفت: اعلام کرده بود روسیه تدابیر لازم برای مقابله با آثار منفی عضویت گرجستان در ناتو اتخاذ خواهد کرد. 

 گرجستان در پاسخ اعلام کرد روسیه تهدیدی برای ثبات منطقه است و تاثیری بر روند پیوستن گرجستان به ناتو ندارد. 

 تحلیل گران معتقدند روند الحاق گرجستان به ناتو به این دلیل کند شد که روسیه ممکن است این موضوع را اقدام تحریک آمیز دیگری بداند.",8
"تلاش سلفی ها برای نفوذ در حزب کمونیست تاجیکستان 
 به گزارش خبرنگار دفتر منطقه ای خبرگزاری فارس به نقل از سایت خبری استانرادار ، شادی شاعبدلوف رئیس حزب کمونیست تاجیکستان گفت: برخی از اعضا و طرفداران جنبش رادیکالی سلفیه سعی بر نفوذ در این حزب را داشتند که مورد شناسایی قرار گرفته و از نفوذ آنان به این حزب جلوگیری شد. 

 وی تصریح کرد: این افراد سعی داشتند که از این حزب به عنوان سکوی پرتاب برای رسیدن به مقاصد خود استفاده کرده و ایده خود را گسترش دهند، ولی باید بدانند که هیچ گاه در تصمیم خود موفق نخواهند نشد. 

 این خبرگزاری نوشت: برخی از طرفداران جنبش های رادیکالی سعی بر نفوذ در برخی از سازمان های سیاسی تاجیکستان را دارند و تلاش می کنند که از این طریق ایده خود را گسترش دهند. 

 حزب کمونیست تاجیکستان در حال حاضر بعد از حزب دموکراتیک خلق و حزب نهضت اسلامی جایگاه سوم را دارا می باشد. 

 جنبش سلفیه از سال 2009 در تاجیکستان یک جنبش رادیکالی شناخته شده و فعالیت آنها در این کشور ممنوع می باشد. 

 حامیان این جنبش برای نخستین بار در سال 2005 در تاجیکستان ظاهر شدند. 

 اکنون تعداد آنها به 20 هزار نفر می رسد که بیشتر آنها جوانان تاجیکستانی 25 تا 35 ساله هستند. بسیاری از آنها در مدارس مذهبی پاکستان، یمن، و عربستان سعودی که حضور سلفیه در آنجا پررنگ تر است، درس خوانده اند. 

 کارشناسان مذهبی بر این باورند که طی سال های اخیر در کنار جریان های افراطی نظیر حرکت اسلامی ازبکستان ، حزب التحریر ، جماعت دعوت و... گروه های سلفی نیز پیدا شده اند که عمدتا در پایتخت و همچنین استان های مهم تاجیکستان و ازبکستان فعالیت های خود را به صورت زیرزمینی دنبال می کنند. 

 گفته می شود این گروه ها از حمایت های مالی عربستان سعودی و قطر برخوردار بوده و همچنین در داخل ازبکستان و تاجیکستان ساختارهای تجاری ایجاد شده که از پیروان این جریان پشتیبانی اقتصادی و مالی به عمل می آورند. 

 پخش مواد چاپی و سی دی های مربوط به آثار و سخنرانی های پیشوایان سلفیت در ازبکستان و تاجیکستان با هدف جلب هر چه بیشتر مردم و به خصوص جوانان برای پیروی از این جریان انحرافی از موضوعات نگران کننده برای نهادهای امنیتی و انتظامی این کشورها محسوب می شود. 

 انتهای پیام/",8
"افراد مسلح یک زن فرانسوی را در صنعا ربودند 
 افراد مسلح نا شناس یک شهروند زن فرانسوی را در پایتخت یمن ربودند. 

 به گزارش ایلنا به نقل از رویترز، افراد مسلح نا شناس یک شهروند زن فرانسوی و همراه یمنی وی را در صنعا ربودند. 

 هنوز مشخص نیست این زن فرانسوی در پایتخت یمن به چه منظوری حضور داشته است. 

 پایان پیام",8
"صداعظم سابق اتریش: مرکز گفت و گوی ادیان وابسته به عربستان کار خاصی انجام نمی دهد 
 به گزارش گروه بین الملل خبرگزاری فارس ، به نقل از شبکه المیادین، ورنر فایمان سیاستمدار و صدراعظم سابق اتریش، در سخنانی، مرکز گفت و گوی ادیان ملک عبدالله بن عبدالعزیز واقع در اتریش را یک نهاد صوری توصیف کرد که کار خاصی انجام نمی دهد و به اهداف خودش هیچ وفاداری ندارد. 

 وی در ادامه از دولتمردان اتریشی خواست تا عضویت اتریش در این نهاد را لغو کنند. 

 فایمان همچنین گفت:مرکز عبدالله بن عبدالعزیز، خود را ملزم به سکوت در برابر جرائم حقوق بشر می داند. 

 مرکز گفت و گوی ادیان ملک عبدالله بن عبدالعزیز، در تاریخ 26 نوامبر 2012 در وین پایتخت اتریش، تأسیس شد و نمایندگانی از بیشتر ادیان، در آن حضور یافتند که هدف از تشکیل این نهاد، تقریب بین ادیان و تلاش برای صلح و دموکراسی ذکر شده بود. 

 انتهای پیام/",8
"تعلیق فعالیت سفارت امارات در صنعا 
 منابع خبری از تعلیق فعالیت سفارت امارات در صنعا خبر دادند. 

 به گزارش ایلنا به نقل از الجزیره، وزارت خارجه امارات اعلام کرد که این کشور فعالیت سفارت خود در پایتخت یمن را به حال تعلیق درآورده است. 

 پیش از این برخی کشورهای از جمله آمریکا، انگلیس، آلمان، فرانسه، عربستان و ایتالیا نیز به دلیل تحولات جدید در یمن سفارتخانه های خود را در صنعا بسته بودند. 

 پایان پیام",8
"هشدار سازمان ملل نسبت به ادامه روند تجاوز به زنان و دختران روستایی کنگو 
 خطرناک ترین جاسوس رژیم صهیونیستی در نوار غزه بازداشت شده است. پایگاه امنیتی المجد نزدیک به جنبش مقاومت اسلامی فلسطین حماس از بازداشت خطرناک ترین جاسوس رژیم صهیونیستی ... 

 مارگوت وال استروم یادآور شد: ما در اکثر مناطق جمهوری دموکراتیک کنگو چنین رویدادی را داریم. متاسفانه از ژانویه سال جاری میلادی تاکنون در هفت روستای هم مرز با آنگولا 182 مورد تجاوز و سوء استفاده از زنان و دختران ثبت شده است. 

 همچنین بین شش تا هشت ماه گذشته هم به یک هزار و 357 تن در این هفت روستا تجاوز شده است. 

 نماینده سازمان ملل متحد در کنگو در این باره به خبرگزاری رویترز گفت: متاسفانه یافته ها و تحقیقات ما نشان داد که این تجاوزات و سوء استفاده ها علیه زنان و دختران به صورت سازمان یافته و برنامه ریزی شده صورت می گیرد و اکثرا هم افرادی هستند که در مناطق هم مرز آنگولا زندگی می کنند. 

 بر اساس گزارش نمایندگان سازمان ملل متحد و صندوق حمایت از زنان این سازمان مشخص شده است که از سال 2009 میلادی تاکنون، 211 هزار تن مورد تجاوز و قرار گرفته اند. علاوه بر این، اکثر این زنان و دختران خاطر نشان کردند که توسط نظامیان و افراد یونیفورم پوش مورد تعدی قرار گرفتند.",8
"نظرسنجی گالوپ: تنها 16 درصد آمریکایی ها از عملکرد کنگره رضایت دارند 
 به گزارش گروه بین المللی خبرگزاری فارس ، علیرغم آنکه مدت زمان زیادی از آغاز به کار کنگره جدید جمهوری خواه آمریکا نمی گذرد، تازه ترین نظرسنجی موسسه گالوپ نشان می دهد که تنها 16 درصد از آمریکایی ها کنگره جدید را قبول دارند. 

 طبق این گزارش، گرچه این آمار از زمان تعطیلی دولت فدرال آمریکا در سال 2013 تاکنون افزایش داشته است اما در مقایسه با میزان محبوبیت کنگره قبلی آمریکا که پایان سال 2014 به کار خود خاتمه داد، افزایشی نداشته است. 

 نظرسنجی مشترک روزنامه آمریکایی هافینگتون پست/یوگاو نیز نشان داد که اغلب مردم آمریکایی بر این باورند که کنگره جدید آمریکا بدتر از کنگره پیشین این کشور خواهد بود و اکثریت آمریکایی ها همچنین بر این باورند که کنگره جدید تحت کنترل جمهوری خواهان در مقایسه با یک دهه قبل بیشتر دچار اختلاف هستند. 

 طبق این نظرسنجی، 52 درصد از شرکت کنندگان در این نظرسنجی اعلام کردند که مباحثات کنگره در مقایسه با 10 سال پیش کمتر مدنی است و 58 درصد اعلام کردند که کنگره کنونی آمریکا دچار اختلافات بیشتری است. 

 بر اساس این گزارش، این نظرسنجی نشان داد که دموکرات ها و جمهوری خواهان به یک میزان اتفاق نظر داشتند که کنگره کنونی امروز بدتر شده است. 

 نظرسنجی مشترک هافینگتون پست/یوگاو بین روزهای 6 تا 8 ژانویه در بین یکهزار فرد بزرگسال آمریکایی صورت گرفته است. 

 در انتخابات میاندوره ای کنگره آمریکا که نوامبر سال 2014 برگزار شد، جمهوری خواهان موفق شدند اکثریت کرسی های دو مجلس نمایندگان و سنا آمریکا را به خود اختصاص دهند و کنگره را تحت کنترل خود درآورند. 

 انتهای پیام/ق",8
"ولترنت: آمریکا اعتراف کرد که ایران و کوبا با انزوای دیپلماتیک مغلوب نمی شوند/واشنگتن به روش دیگری برای تقابل روی آورده است/ آمریکا از تلاش برای بی ثبات کردن کشورهای انقلابی دست برنمی دارد 
 به گزارش گروه بین الملل خبرگزاری فارس ، پایگاه اینترنتی ولترنت در گزارشی به عادی سازی روابط بین کوبا و آمریکا اشاره کرد و با توجه به شباهت هایی که دو کشور کوبا و ایران دارند، نوشت که عادی سازی رابطه دیپلماتیک بین واشنگتن و هاوانا، بهبود روابط واشنگتن با تهران را مجسم می کند. آمریکا امیال امپریالیستی خود را کنار نگذاشته است و تهران و هاوانا نیز، ایده آل های انقلابی خود را کنار نمی گذارند. 

 این گزارش سپس ادامه داد که واشنگتن عملاً تصریح کرده است که کوبا و ایران با انزوای دیپلماتیک و جنگ اقتصادی مغلوب نمی شود. باراک اوباما رئیس جمهور آمریکا برای نوع دیگری از تقابل آماده می شود. 

 ولترنت اینگونه نوشت، اعلام همزمان اوباما و رائول کاسترو رئیس جمهور کوبا برای احیای روابط دیپلماتیک بین واشنگتن و هاوانا موجب تعجب اروپا شد. 

 طبق این گزارش، اوباما سعی دارد در دو سال باقی مانده از ریاست جمهوری خود درگیری ها بین امپراطوری آمریکا و کشورهایی که مقابل این کشور ایستاده اند را کاهش دهد. این کشورهای شامل کوبا در آمریکای لاتین و ایران در خاورمیانه می شود. در واقع واضح است که تحریم های یکجانبه، کارساز نیست. گرچه ایران و کوبا به شدت از این اقدامات متحمل آسیب شده اند اما ایستادگی در مقابل آمریکا را متوقف نکردند. 

 این پایگاه تحلیلی سپس به مقایسه ایران و کوبا و روابط و ایستادگی این دو کشور در مقابل آمریکا اشاره کرد و نوشت، در طول جنگ سرد، کوبا علیه سیاست آپارتاید که آفریقای جنوبی قصد داشت آن را به همسایگان خود تعمیم دهد، ایستادگی کرد. رژیم سفیدپوست شهر پریتوریا آفریقای جنوبی مورد حمایت آمریکا و رژیم صهیونیستی بود. ارتش کوبا تا زمان نهایی شدن توافق صلح در سال 1988 در آنگولا و نامیبیا مستقر شد. فیدل کاسترو رئیس جمهور سابق کوبا توانست ایدئولوژی که انسانیت را به دو بخش ارباب و برده تقسیم می کرد، شکست دهد؛ گرچه سه سال دیگر طول کشید که نظام آپارتاید آفریقا از بین برود و نلسون ماندلا رئیس جمهور آفریقای جنوبی شود و مردم مجدداً متحد شوند. 

 این گزارش سپس به ایران اشاره کرد و نوشت، جمهوری اسلامی ایران نیز عیناً مقابل سیاست آپارتایدی که اسرائیل قصد داشت آن را به سوی همسایگان خود تعمیم دهد، ایستاد. از زمان تأسیس غیرقانونی رژیم صهیونیستی در سال 1948، آمریکا و انگلیس از آن حمایت کردند. این رژیم مدعی شد که تمامی سرزمین ها از نیل تا فرات متعلق به این رژیم است. ایران از سوریه، حزب الله و سازمانهای مقاومت فلسطین حمایت می کند. در دوران ریاست جمهوری محمود احمدی نژاد آمریکا و اسرائیل متحمل شکست هایی به ویژه در لبنان، فلسطین، سوریه و یمن، شدند. 

 این گزارش سپس اینگونه نوشت، ارتباط بین آفریقای جنوبی و اسرائیل تا حد زیادی مستند است. این دو کشور سرمنشأ مشابهی دارند: آفریقای جنوبی توسط الماس نجیب زاده سیسیل رودز، تئوریسین امپریالیسم آلمان ، سازماندهی شده است و این در حالی است که اسرائیل توسط تئودور هرتزل شاگرد رودز به وجود آمد. در سال 2002، ملکه الیزابت، انتشار مکاتبات بین رودز و هرتزل را سانسور کرد که این مکاتبات تنها از طریق نامه ای که هرتزل در یکی از آثارش تکثیر کرد، شناخته شده است. 

 ولترنت گزارش کرد که واضح است که منافع آمریکا از یک طرف و منافع کوبا و ایران از طرف دیگر، همچنان غیرقابل تطبیق است. هیچ گونه تطابقی بین امپریالیسم و ملی گرایی وجود ندارد اما با اینحال این مسئله، مانع از یک آتش بس منطقه ای نمی شود. ازسرگیری روابط دیپلماتیک به مفهوم لغو کامل محاصره اقتصادی که آمریکا آن را تحریم می نامد نیست. 

 ولترنت سپس با اشاره به این موارد نوشت، برای آمریکا هم فوریت دارد و هم فرصتی است که نزاع با مقاومت ایران و کوبا را به حالت تعلیق درآورد. سرمایه گذاری مجدد آمریکا در آمریکای لاتین و انتقال ارتش آمریکا از خاورمیانه به خاور دور بلوکه شده است، بعلاوه آنکه قبل از نشست قاره آمریکا باید یک راه حلی پیدا شود. در واقع، تحت رهبری رافائل کوریا رئیس جمهور اکوادور، پاناما میزبان نشست کشورهای قاره آمریکا است که برای اولین بار کوبا به آن دعوت شده است پس باراک اوباما می تواند رائول کاسترو را در آنجا ملاقات می کند. 

 این گزارش همچنین اینگونه نوشت که آمریکا نمی تواند امیدوار باشد که بدون رضایت ایران نمی تواند سه دولت مستقل در عراق به وجود آورد. 

 ولترنت در پایان اینگونه نتیجه گیری کرد، آتش بس با واشنگتن به طور خاص خطرناک است. آمریکا از تلاش برای بی ثبات کردن این کشورهای انقلابی دست برنمی دارد و بلکه این امر را از طریق دسترسی داخلی به این کشورها صورت می دهد. نه کوبا و نه ایران نمی توانند بر بسیاری از آمریکایی هایی که برای تجارت یا گردشگری به کشورهای آنها می آیند، نظارت داشته باشند. سیا در دو سال آینده از تلاش برای به راه اندازی انقلاب های رنگی فروگذاری نخواهد کرد. بنابراین ازسرگیری روابط دیپلماتیک بین واشنگتن و هاوانا تجسمی از بهبود روابط بین واشنگتن و تهران است. 

 انتهای پیام/م",8
"کره جنوبی همسایه اش را با چرب زبانی به میز مذاکرات نمی کشاند 
 به گزارش خبرگزاری مهر، آسوشیتد پرس با اشاره به مخالفت لیم بیونگ چئول با اعطای امتیاز به کره شمالی پیش از مذاکرات و رد درخواست پیونگ یانگ برای لغو تحریم ها در ازای مذاکرات اعلام کرد که در پی کشاندن کره شمالی به میز مذاکرات با چرب زبانی نیستیم. 

 وی با اشاره به اینکه سئول در پی انجام اقدامات تحریک آمیز نیست، افزود طرح چنین پیشنهاداتی پیش از مذاکرات سازنده نبوده و به پیشرفت مذاکرات بین دو کره برای گسترش روابط لطمه می زند. 

 بر اساس این گزارش در پی پیشنهاد سئول برای برگزاری مذاکرات در زمینه از سرگیری دیدار خانواده های جداافتاده در ماه آتی، کره شمالی از سئول خواست تا در ابتدا تحریم ها را که به خاطر حمله به کشتی جنگی کره جنوبی در سال 2010 اعمال شده است، لغو کند.",8
"خشم و تظاهرات مردم پاکستان علیه پاپ 
 مردم پاکستان در اعتراض به درخواست پاپ از دولت کشورشان برای حذف قوانین توهین به مقدسات، تظاهرات کردند. 

 به گزارش شبکه خبر صدها نفر از مسلمانان پاکستان پس از برگزاری نماز جمعه به خیابان های کراچی ریختند و شعارهای ضد آمریکایی و ضد پاپ سر دادند. 

 یک پژوهشگر دینی در این تظاهرات گفت: مردم در تظاهرات امروز از دولت پاکستان می خواهند که به این مسئله که چطور پاپ جرأت حمله به حاکمیت پاکستان را کرده است، توجه کند. 

 وی افزود:ما بر این باوریم که دخالت در امور داخلی پاکستان به منزله حمله به حدود عقیده ای پاکستان است. 

 یکی دیگر از تظاهرات کنندگان گفت: اظهارات پاپ به منزله دخالت در امور داخلی پاکستان است و ما بر این باوریم که اظهارات پاپ بندیکت، نوعی تروریسم معنوی و تجاوز آشکار به پاکستان است. 

 پاپ بندیکت شانزدهم، دوشنبه گذشته از دولت پاکستان خواسته بود، قوانین مربوط به توهین به مقدسات را حذف کند.",8
"دیدار رئیس جمهوری آفریقای جنوبی با رهبران اوگاندا و تانزانیا 
 رئیس جمهوری آفریقای جنوبی با رهبران تانزانیا و اوگاندا دیدار کرد و درباره روند صلح سودان جنوبی به گفت وگو پرداخت. 

 به گزارش خبرگزاری دانشجویان ایران (ایسنا)، به نقل از خبرگزاری آسوشیتدپرس، کشورهای همسایه سودان جنوبی به برگزاری مذاکرات درباره سه توافق آتش بس پیشین در سودان جنوبی کمک کرده اند که همگی این توافقات با شکست مواجه شده است اما این بار جاکوب زوما، رئیس جمهوری آفریقای جنوبی در سفر خود به تانزانیا و اوگاندا با جاکایا کیکوته، رئیس جمهوری تانزانیا و یووری موسونی، رئیس جمهوری اوگاندا دیدار کرد و با آن ها درباره بحران سودان جنوبی به گفت وگو پرداخت. 

 درگیری ها در سودان جنوبی یک سال پس از جدا شدن این کشور از سودان در سال 2011 و میان حامیان سالوا کر، رئیس جمهور و ریک مچار معاون سابق وی درگرفت و تاکنون نیز این درگیری ها پایان نیافته است. 

 شورای امنیت سازمان ملل متحد دولت سودان جنوبی را به ناکارآمدی متهم می کند که باعث فاجعه بشری و از میان رفتن امنیت و ثبات در این کشور شده است. 

 در همین حال، کشورهای شرق آفریقا تهدید کردند که اگر خشونت ها در سودان جنوبی ادامه یابد به اعمال تحریم های سیاسی و اقتصادی علیه دولت سودان جنوبی و همچنین حامیان ریک مچار معاون سابق رئیس جمهوری این کشور دست می زنند. 

 انتهای پیام",8
"منامه دبیر کل الوفاق را باز هم اخضار کرد 
 به گزارش گروه بین الملل خبرگزاری فارس ، نیروهای امنیتی رژیم منامه ظهر شنبه (امروز) با محاصره کردن منزل شیخ علی سلمان دبیر کل جمعیت اسلامگرای الوفاق احضاریه اداره آگاهی را به وی تحویل داده و از وی خواستند برای بازجویی فردا (یک شنبه) حاضر شود. 

 گزارش وبگاه خبری مرآة البحرین حاکی است که وزارت کشور بحرین از شیخ سلمان خواست رأس ساعت 10 صبح فردا در دفتر شماره 99 ساختمان تحقیقات جنائی حضور پیدا کند. 

 از طرفی جمعیت الوفاق با صدور بیانیه ای احضار شیخ سلمان را اقدامی خطرناک و غیر قابل قبول خواند و تاکید کرد که نظام حاکم با اینگونه اقدامات ماجراجویانه سعی در فرار از بحران دارد. 

 انتهای پیام/",8
"لزوم صیانت و پاسداری از محور مقاومت 
 نایف حواتمه دبیر کل جبهه دموکراتیک برای آزادی فلسطین که از مسکو وارد امان شده بود با حضور در محل سفارت جمهوری اسلامی ایران با مجتبی فردوسی پور سفیر کشورمان دیدار و پیرامون مهمترین مسائل مورد علاقه دو طرف بویژه تحولات صحنه فلسطین، بحث و تبادل نظر کردند.به گزارش رسالت،فردوسی پور در این دیدار ضمن تبریک پیروزیهای مقاومت اسلامی در جنگ پنجاه و یک روزه غزه به حواتمه، نقش جبهه دموکراتیک برای آزادی فلسطین را در تحقق پیروزیهای مقاومت اسلامی فلسطین ستود.سفیر کشورمان در ادامه با ابلاغ درودهای گرم دولت و ملت کشورمان به حواتمه، بر ایستادگی جمهوری اسلامی ایران با تمام قوا در کنار مقاومت فلسطینی، تا رفع کامل اشغالگری از سرزمین فلسطین؛ تاکید کرد.نایف حواتمه نیز ضمن تقدیر و تشکر از نقش موثر و برتر کشورمان در پیروزیهای مقاومت فلسطین در برابر تجاوزات صهیونیست ها، مواضع بحق ایران در تحولات منطقه ای و بین المللی بویژه مسئله فلسطین را مورد ستایش قرار داد.حواتمه تداوم پیروزیهای ملت مظلوم فلسطین و تشکیل دولت مستقل به پایتختی قدس شریف را مرهون وحدت ملی دانست و بر لزوم صیانت وپاسداری از محور مقاومت تاکید کرد.",8
"رئیس جدید مجلس عالی ازبکستان انتخاب شد 
 به گزارش خبرنگار دفتر منطقه ای خبرگزاری فارس در تاشکند به نقل از سایت rend.az ، اولین جلسه مجلس عالی ازبکستان با ترکیب جدید دیروز برگزار و در آن نوردینجان اسماعیل اف نماینده حزب دموکراتیک خلق ازبکستان به عنوان رئیس جدید مجلس عالی ازبکستان انتخاب شد. 

 اسماعیل اف متولد سال 1959 میلادی، فارغ التحصیل دانشگاه دولتی تاشکند در رشته حقوق و در دادستانی و دادگستری این کشور نیز فعالیت داشته است. 

 وی در سال 1995 میلادی به عنوان نماینده پارلمان انتخاب شد و معاون رئیس کمیته مسائل قانون گذاری، قضایی و حقوقی بوده و از سال 2012 میلادی سمت مشاور دولتی رئیس جمهور این کشور را برعهده دارد. 

 نمایندگان مجلس عالی در نخستین جلسه همچنین 5 معاون رئیس مجلس عالی را که نمایندگان 4 حزب سیاسی و نهضت محیط زیست ازبکستان هستند، انتخاب کردند. 

 در این اجلاس همچنین فهرست کمیته های پارلمانی تصویب و بسته تصمیمات در مورد تقسیم سمت های روسای کمیته ها بین احزاب سیاسی منتشر شد. 

 در21 دسامبر سال 2014 انتخابات مجلس عالی ازبکستان برگزار گردید که تمام 150 نماینده درحوزه های انتخاباتی مشخص شدند، 52 نماینده از حزب لیبرال دموکراتیک ازبکستان، 36 نماینده از حزب دموکراتیک خلق ازبکستان، 27 نماینده از حزب دموکراتیک ملی تیکلانیش (رستاخیز ملی) ازبکستان، 20 نماینده از حزب سوسیال دموکراتیک ازبکستان موسوم به عدالت و 15 نماینده دیگر از نهضت محیط زیست ازبکستان می باشند. 

 پارلمان 2 مجلسی در ازبکستان نخستین بار در سال 2005 میلادی تشکیل شده است، در مجلس عالی 150 نفر نماینده که در تاریخ 27 دسامبر سال 2009 میلادی (ششم دی ماه سال 1388 ) توسط 4 حزب سیاسی و نهضت محیط زیست ازبکستان برای 5 سال انتخاب شده است، به طور دائم فعالیت می کنند. 

 نمایندگان سنای ازبکستان نیز 100 نفر است که 84 نفر آنها بطور مساوی از جمهوری خودمختار قره قلپاقستان ، 12 استان و شهر تاشکند (هر یک 6 نفر) انتخاب می شوند و 16 نفر نماینده دیگر را رئیس جمهوری تعیین می کند. 

 انتخابات اعضای مجلس سنای ازبکستان روزهای 13 و 14 ژانویه سال 2015 میلادی (23 و 24 دی ماه سال 1393) برگزار خواهد شد. 

 انتهای پیام/.",8
"درخواست افزایش کمک به آوارگان جمهوری آفریقای مرکزی 
 خبرگزاری آریا-سازمان ملل ،کمکی مضاعف برای حدود 500 هزار آواره درجمهوری آفریقای مرکزی را خواستار شد. 
 به گزارش خبرگزاری آریا،کیونگ واکانگ Kyung –WhaKangمعاون دبیر کل سازمان ملل و هماهنگ کننده امدادهای فوری دربیانیه ای اعلام کرد بیش از دو میلیون و هفتصد هزار نفر درآفریقای مرکزی به کمک های فوری نیاز دارند که 500 هزار نفر از آنان ، از آوارگان این کشور هستند. 
 امدادرسانان معتقدند ، تا زمانی که برنامه خلع سلاح ، ترخیص شورشیان سابق و ادغام برخی از آنان در ارتش ملی واحد آفریقای مرکزی انجام نشود ، کمک رسانی به آوارگان دشوار خواهد بود. 
 بر اساس آمار حدود 2000 نفر از نیروهای ائتلاف سلکا Seleka و حدود 1500 نفر از شبه نظامیان مسیحی گروه افراطی موسوم به ضد بالاکا هنوز مسلح هستند . 
 این نیروهای مسلح ، تهدید جدی برای امنیت و صلح و ثبات در جمهوری آفریقای مرکزی محسوب می شوند. 
 درگزارش کارشناسان سازمان ملل در اکتبر سال گذشته ،قید شده است حدود یک هزار نفر از نیروهای ائتلاف سلکا نیز در پادگان های بانگی پایتخت آفریقای مرکزی هستند. 
 ماه نوامبر سال گذشته ، شماری از نیروهای ائتلاف سلکا درپادگان ها تهدید کرده بودند اگر دستمزدی به آنان پرداخت نشود، به انبار مهمات درپایتخت ، یورش خواهند برد. 
 درهمین حال ، خواکیم کوکات Kokateمشاور سابق فرماندهان ارتش دسامبر سال 2014 ادعا کرده بود حدود بیست هزار نفر از شورشیان مسلح در حوالی بانگی و پنجاه هزار نفر نیز در مناطق دیگر آفریقای مرکزی مستقر شده اند. 
 با این همه ، هیات صلحبانان سازمان ملل دراین کشور ، این ادعا را رد و اعلام کرد نیروهای مسلح بین سه هزار تا چهار هزار نفر هستند. 
 منابع سازمان ملل تاکید کرده اند برنامه ویژه خلع سلاح ،ترخیص شورشیان و گروه های مسلح و ادغام آنان درارتش ملی ، هنوز آغاز نشده است . 
 درحالی که این برنامه باید از ژانویه سال 2014 شروع می شد و گروه های مسلح مخالف دولت بانگی را سامان می داد. 
 ژنرال کاله اسپالا Kale Seppala از فرماندهان نیروهای اعزامی از اتحادیه اروپا به بانگی ، اعتقاد دارد اجرای کامل برنامه خلع سلاح و بازگرداندن نیروهای مسلح به زندگی عادی ، کمک بسیاری به کاهش خشونت ها در آفریقای مرکزی خواهدکرد . 
 تاکنون حدود 7800 نفر برای اسکان در اردوگاه های ویژه داوطب شده اند . نهادهای دولتی در این کشور امیدوار هستند شمار نیروهای داوطلب تا سپتامبر سال2015 به بیست هزار نفر برسد . 
 سازمان ملل هم چنین برنامه ای برای آموزش داوطلبان دارد که برای احراز مشاغل مختلف و یادگیری فنون جدید ، آنان را جذب کند. 
 برنامه های سازمان ملل دربانگی به منظور پایان دادن به درگیری های خونین بین نیروهای ائتلاف سلکا و شبه نظامیان مسیحی موسوم به ضد بالاکا است . 
 دربخشی از بیانیه کیونگ واکانگ آمده است از زمانی که شبه نظامیان گروه بوکوحرام به شمال کامرون حمله کردند، بسیاری از ساکنان نواحی مرزی این کشور نیز به کشورهای مجاور مانند آفریقای مرکزی فرار کردند. 
 تهدید های گروه بوکوحرام درشمال کامرون ، موجب افزایش شمار آوارگان شده است . 
 به نظر می رسد حملات اخیر این گروه تروریستی به خاک نیجر و چاد ، بر شمار پناهندگان در منطقه آفریقای مرکزی نیز بیفزاید .",8
"کلینی: برقراری مجدد روابط آمریکا و کوبا برای هاوانا یک موفقیت بود 
 به گزارش خبرنگار گروه سیاست خارجی خبرگزاری فارس ، محمدهادی کلینی کارشناس مسائل استراتژیک و دیپلمات اسبق کشورمان در کوبا در نشست بررسی توافق آمریکا و کوبا و نیم نگاهی به معادلات آمریکا و جمهوری اسلامی ایران که امروز -چهارشنبه- در اندیشکده راهبردی تبیین برگزار شد، گفت: انقلاب سال 1959 میلادی در کوبا منجر به پیدایی روشی جدید در شکل گیری اندیشه مارکسیستی و لنینیستی شد که در انقلاب ایران هم تاثیراتی داشت. 

 وی افزود: اتفاقات جنگل سیاهکل در ایران نیز در همین راستا است. زیرا آنها با الهام گیری از جنبش ها و مبارزات مسلحانه در جنگل ها کوشیدند تا انقلاب را به شهرها بکشانند. 

 کلینی تصریح کرد: چه گوارا با تغییر دیدگاه، مسیر خود را از انقلاب کوبا و فیدل کاسترو جدا کرد و سعی کرد تا در راستای ایجاد و تاسیس انقلا ب های دائمی در آمریکای لاتین اقداماتی را انجام دهد. 

 وی اظهار داشت: حزب کمونیستی کوبا حزبی اردوگاهی و دارای ادبیات حاکم در شوروی سابق بود، ولی به ترتیب این حزب به دگردیسی روی آورده است. 

 کلینی گفت: بعد از سال 2006 که فیدل کاسترو قدرت را به رائول کاسترو واگذار کرد، اصلاحات در کوبا آغاز شد که به نظر می رسد امری ضروری تلقی شده است. 

 وی افزود: کوبا در زمان شوروی سابق سالی 4 میلیارد دلار از رژیم کمونیستی شوروی کمک دریافت می کرد. 

 این دیپلمات اسبق ایران در کوبا خاطرنشان کرد: بعد از سال 2006 و ایجاد اصلاحات در ساختار کوبا، افکار و باور مردم این کشور نیز تغییر کرده است. 

 این کارشناس مسائل استراتژیک افزود: کوبا از زمان اجرای اصلاحات ساختاری در درون کشور خود توانسته بود از لحاظ دیپلماسی عمومی نسبت به ایالات متحده پیروز واقعی میدان باشد. 

 وی تصریح کرد: 1.2 دهم میلیون کوبایی در خارج از کوبا و در قاره آمریکا حضور دارند که بیشتر ساکن ایالات میامی هستند و اقدامات آنها به نحوی بوده که کارکرد سیاسی آمریکا در حوزه دیپلماسی عمومی علیه کوبا به هیچ وجه موفقیت آمیز نباشد. 

 کلینی خاطرنشان کرد: با توجه به اینکه کوبا جزیره محسوب می شود و منابع اقتصادی کشورش را از طریق نیشکر، توریسم و نیکل تهیه می کرده و مجبور به دریافت کمک ها از خارج از کشور بوده، اقتصاد خیلی قوی ندارد. 

 وی گفت: همگان در دنیا بر این باور بودند که بعد از فروپاشی شوروی، کوبا به سمت چین کمونیستی سوق پیدا کند، اما اینگونه نبود. 

 این دیپلمات اسبق ایران در کوبا گفت: کوبا با توجه به کاهش قیمت انرژی و احتمال کاهش کمک ها و همچنین تغییرات رفتاری در حزب کمونیست در این کشور و از بین رفتن اجماع کامل در این حزب، به رابطه با آمریکا فکر می کرد. 

 کلینی تصریح کرد: در دوره یلتسین کمک های روسیه به کوبا قطع شد و به همین دلیل کوبا به سمت ایجاد رابطه با برزیل و اسپانیا رفت، ولی پاسخ لازم را از این تغییر رفتار پیدا نکرد. 

 وی گفت: کوبا از ایجاد رابطه با آمریکا کوشیده که تغییر موازنه در نظام بین الملل و بازی با آن و همچنین بالا بردن ارزش چانه زنی را برای خود کسب کند. 

 این کارشناس مسائل استراتژیک افزود: کوبا در شبکه های موجود در منطقه بسیار فعال است و ارتباطات گسترده ای با بیش از 100 جنبش و نهاد به صورت سنتی و مدرن دارد، ضمن اینکه ادبیات جدیدی از بازی را تعریف کرده است. 

 کلینی با بیان اینکه برخی افراد رابطه کوبا با ایالات متحده را دارای ریسک ایدئولوژیک می دانند، گفت: این رابطه به هیچ وجه ایدئولوژیک نیست و نباید به مانند رابطه ایران و آمریکا با آن رفتار کرد، زیرا مذاکرات طولانی بین آمریکا و کوبا با واسطه کانادا در میان بوده است. 

 وی با اشاره به تغییر رفتار آمریکا و شخص اوباما نسبت به کوبا اظهار داشت: فرار رو به جلوی اوباما و پوچ کردن مواضع جمهوری خواهان در کنگره بخشی از اهداف آمریکا در رابطه با کوباست، ضمن اینکه آنها در حال مدیریت کوبا از طریق شهروندان کوبایی در قاره آمریکا هستند. همچنین رشد جمعیتی بالای هیسپان ها در آمریکا و در قاره آمریکا منجر به نگرانی ایالات متحده شده است. 

 این کارشناس خاطرنشان کرد: آمریکا تلاش فراوانی را برای کنترل بسترهای جدید رقابت های ژئوپلتیکی بعد از بحران اوکراین و ایجاد کمربند دور چین و اسباب کشی از پاسفیک به آسیا صورت داده و ایی در حالی است که روس ها و صنایع روسی حضور قوی در کوبا دارند. 

 کلینی افزود: کوبا با کشور ونزوئلا بسیار متفاوت است، زیرا این کشور به صورت سیستمی در قاره آمریکا حضور دارد. 

 این کارشناس مسائل استراتژیک با تاکید بر اینکه نوع نیازمندی کوبا و آمریکا از ایجاد رابطه با هم متفاوت است، اظهار داشت: کوبا هدف اقتصادی از ایجاد رابطه با آمریکا و رفع تحریم ها را برای خود در نظر دارد، ضمن اینکه ایالات متحده نیز نگاه امنیتی به رابطه با آمریکا دارد. 

 وی افزود: رابطه بین کوبا و آمریکا از چانه زنی بر سر آزادی جاسوس آمریکایی آغاز که در نهایت منجر به برقراری رابطه بین دو کشور شد. 

 وی گفت: سیستم های مذاکراتی که کوبا با آمریکا دنبال کردند می تواند برای مذاکره با ایران در عرصه جهانی درس عبرتی باشد. 

 این دیپلمات اسبق ایران در کوبا با اشاره به مبارزات سخت اطلاعاتی و امنیتی بین کوبا و آمریکا گفت: سیستم امنیتی قوی در کوبا باعث شده جاسوسان آمریکایی نتوانند موفقیت چشمگیری داشته باشند، تا جایی که برخی از آنها دستگیر و حتی توسط سرویس های اطلاعاتی کوبا شکار شده بودند که در این زمینه می توان به جذب مسئول سیا در آمریکای لاتین توسط سرویس های امنیتی کوبا اشاره کرد. 

 وی افزود: اینکه آمریکا مجبور شده کوبا را به رسمیت بشناسد و رابطه با آن را مجددا برقرار کند، برای حاکمیت کوبا موفقیت محسوب می شود. 

 کلینی به الگوشکنی کوبا در آمریکای لاتین توسط آمریکا اشاره کرد و اظهار داشت: ایالات متحده می کوشد تا با ایجاد رابطه جدید با کوبا زیرساخت های این کشور را به نفع خود تغییر دهد. 

 وی در پایان به برخی انتقادات قوی نسبت به برقراری رابطه کوبا با آمریکا اشاره و تصریح کرد: برقراری رابطه کوبا با آمریکا با عکس العمل شدید و انتقادی دختر فیدل کاسترو منجر شده و حتی واکنش مثبتی از فیدل کاسترو در این زمینه مشاهده نشده است. 

 انتهای پیام/",8
